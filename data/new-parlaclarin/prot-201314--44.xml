<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--44</head>
          <docDate when="2013-01-01">2013-01-01</docDate>
        </div>
      </front>
      <body>
        <div>
          <note xml:id="i-523f95a4fd82da2d-0">
            ﻿
          </note>
          <note xml:id="i-5a97f6e48059d446-0">
            Riksdagens protokoll
          </note>
          <note xml:id="i-c9b49833d8327ef2-0">
            2013/14:44
          </note>
          <note xml:id="i-3a4ddc5e635099c9-0">
            Onsdagen den 11 december
          </note>
          <note xml:id="i-c79852499f192a97-0">
            Kl. 09:00 - 21:07
          </note>
          <note xml:id="i-fa2b800a34877e62-0">
            1 § Justering av protokoll
          </note>
          <note xml:id="i-926cd7c13528cb0d-0">
            Protokollet för den 5 december justerades.
          </note>
          <note xml:id="i-d31243ecf9a7e926-0">
            2 § Meddelande om aktuell debatt om svenska resultat i PISA-rapporten
            2012
          </note>
          <note xml:id="i-102b6ddcb2ef0dc0-0">
            Förste vice talmannen meddelade att på begäran av Miljöpartiet
            de grönas riksdagsgrupp skulle en aktuell debatt om svenska resultat
            i PISA-rapporten 2012 anordnas tisdagen den 17 december, efter
            voteringen kl. 15.30 dock tidigast kl. 16.00 .
          </note>
          <note xml:id="i-24fd9a69c4ad90b8-0">
            Från regeringen skulle utbildningsminister Jan Björklund (FP)
            delta.
          </note>
          <note xml:id="i-3ed59ce4c3ec3ca2-0">
            Den inkomna skrivelsen hade följande lydelse:
          </note>
          <note xml:id="i-2e3fef98e6f754d0-0">
            Begäran om särskild debatt med anledning av resultaten från PISA
            2012
          </note>
          <note xml:id="i-924facbbda1aa657-0">
            Idag presenterades den senaste undersökningen från den europeiska
            samarbetsorganisationen OECD – kallad PISA. Den visar på en stor
            försämring av de svenska skolresultaten.
          </note>
          <note xml:id="i-7aa43cd0cb03358b-0">
            Kunskaperna hos svenska elever försämras inom samtliga undersökta
            ämnen och det står klart att Sverige har den sämsta resultatutvecklingen
            av alla länder i OECD. Nu presterar eleverna i den svenska skolan
            under genomsnittet i OECD, i samtliga ämnesområden som undersökts
            i PISA 2012.
          </note>
          <note xml:id="i-5ebdf52378831d32-0">
            Det svenska skolväsendet befinner sig i flera avseenden i ett
            allvarligt tillstånd. De senaste resultaten från PISA är ytterligare
            en bekräftelse på att skolresultaten löper i fel riktning. De
            för svenskt vidkommande återkommande negativa resultaten från
            PISA kan med fog benämnas som en PISA-chock och måste rendera
            handling från riksdag och regering. Vi kan inte stillatigande
            åse hur våra barn och ungdomar får sämre tillgång till utbildning
            av god kvalitet i jämförelse med omvärld och tidigare generationer.
            Det är en mycket allvarlig utveckling och kortsiktiga politiska
            konflikter måste läggas åt sidan till förmån för blocköverskridande
            samtal om hur den negativa kunskapsutvecklingen ska vändas.
          </note>
          <note xml:id="i-b9a19cea2ca8c9a4-0">
            Den uppkomna situationen är så allvarlig att den debatt som skall
            ske om utbildningsfrågor den 10 december 2013 inte räcker. Resultaten
            i PISA visar på en situation som är så mycket värre och allvarligare
            än vi någonsin trott. Värre än som förutsågs när motionerna skrevs
            under den allmänna motionstiden.
          </note>
          <note xml:id="i-edc240727174ff20-0">
            Med anledning av det allvarliga läge som det svenska skolväsendet
            befinner sig i begärs, med stöd av 2 kap. 10 § sista stycket riksdagsordningen
            en särskild debatt om tillståndet i det svenska skolväsendet.
          </note>
          <note xml:id="i-69777866fa06a810-0">
            Mehmet Kaplan
          </note>
          <note xml:id="i-dfaaeada5754eb7e-0">
            3 § Meddelande om preliminär plan för kammarens sammanträden
            med voteringstider våren 2014
          </note>
          <note xml:id="i-2b298948a9ff9e96-0">
            Förste vice talmannen meddelade att en preliminär plan för kammarens
            sammanträden våren 2014 med voteringstider delgetts riksdagens
            ledamöter.
          </note>
          <note xml:id="i-2e23b4f018a50958-0">
            4 § Anmälan om fördröjda svar på interpellationer
          </note>
          <note xml:id="i-dc0a64715a36fb39-0">
            Följande skrivelser hade kommit in:
          </note>
          <note xml:id="i-fa9ad780015347cc-0">
            Interpellation 2013/14:172
          </note>
          <note xml:id="i-87f17ffa7dde41ef-0">
            Interpellation 2013/14:172 Regeringens åtgärder för bättre mobiltäckning
          </note>
          <note xml:id="i-a8426a822e5ef5ac-0">
            Interpellationen kommer att besvaras tisdagen den 28 januari
            2014.
          </note>
          <note xml:id="i-58516d94b5129d56-0">
            Skälet till dröjsmålet är tidigare inbokade resor och arrangemang.
          </note>
          <note xml:id="i-744fd3c615a179c9-0">
            Fredrik Ahlén
          </note>
          <note xml:id="i-1f0bcdac892bd7aa-0">
            Interpellation 2013/14:173
          </note>
          <note xml:id="i-f89b78ef6698fe07-0">
            Interpellation 2013/14:173 Palestina – situationen i Jerusalem
          </note>
          <note xml:id="i-e5fe51fbce840d3c-0">
            Interpellationen kommer att besvaras onsdagen den 18 december
            2013.
          </note>
          <note xml:id="i-244026e85720537b-0">
            Skälet till dröjsmålet är resor och tidigare inbokat engagemang.
          </note>
          <note xml:id="i-bf145941225b16d1-0">
            Fredrik Jörgensen
          </note>
          <note xml:id="i-9394bac6d08cf453-0">
            Interpellation 2013/14:177
          </note>
          <note xml:id="i-ca2fd24938f9ca7a-0">
            Interpellation 2013/14:177 Innovationsperspektivet i offentlig
            upphandling
          </note>
          <note xml:id="i-822f5ad03182ad88-0">
            Interpellationen kommer att besvaras tisdagen den 21 januari
            2014.
          </note>
          <note xml:id="i-58516d94b5129d56-1">
            Skälet till dröjsmålet är tidigare inbokade resor och arrangemang.
          </note>
          <note xml:id="i-744fd3c615a179c9-1">
            Fredrik Ahlén
          </note>
          <note xml:id="i-3fa9221ac65c23ab-0">
            Interpellation 2013/14:180
          </note>
          <note xml:id="i-411b7b17cd34a9a8-0">
            Interpellation 2013/14:180 Reformering av F-skatten
          </note>
          <note xml:id="i-1d95a8b8c36d6507-0">
            Interpellationen kommer att besvaras torsdagen den 19 december
            2013.
          </note>
          <note xml:id="i-35ece05cd22ce293-0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-4b5cc02163a7edd0-0">
            Rikard Jermsten
          </note>
          <note xml:id="i-47b97bb75e8505fa-0">
            5 § Ärenden för förnyad bordläggning
          </note>
          <note xml:id="i-2e1cc5c0e682efd3-0">
            Följande dokument bordlades för andra gången:
          </note>
          <note xml:id="i-856a562a736b0a9d-0">
            6 § Prövning av fråga om tillämpligheten av 5 kap. 12 § riksdagsordningen
            i visst fall (bet. 2013/14:FiU16)
          </note>
          <note xml:id="i-2b7faefbd53da5c8-0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note xml:id="i-47017b831a9f8dcd-0">
            Anf. 1 ANDREAS NORLÉN (M):
          </note>
          <note xml:id="i-1fd0a87517881a95-0">
            Fru talman! I dag debatteras konstitutionsutskottets ställningstagande
            i frågan om huruvida oppositionens initiativ i finansutskottet
            strider mot riksdagsordningen eller inte.
          </note>
          <note xml:id="i-b13ab514a116ab5a-0">
            Det är en dyster dag för alla oss som tycker att frågor som rör
            politikens spelregler ska avgöras i bred enighet över parti- och
            blockgränser. I Sverige har vi länge strävat efter samsyn när
            det gäller det politiska systemets organisation och funktionssätt.
          </note>
          <note xml:id="i-5baf5e245b4c3afe-0">
            Det är mycket olyckligt att oppositionspartierna i dag avviker
            från den långa traditionen och vill tvinga igenom en ändring av
            snart 20-åriga budgetregler med minsta möjliga marginal, mesta
            möjliga politisering och dessutom med argument som vilar på mycket
            osäker juridisk grund.
          </note>
          <note xml:id="i-b6dec3f546b4df46-0">
            Det allvarliga ekonomiska läget i början av 1990-talet medförde
            ett stort förändringsarbete. Krisen motiverade den tidens politiker
            att samverka över partigränserna. Budgetprocessen reformerades
            i brett samförstånd, och rambeslutsmodellen infördes. Då fick
            samsyn och ansvarstagande vara vägledande. Nu är kortsiktighet
            och maktspel i stället ledord för Socialdemokraterna, Sverigedemokraterna,
            Vänsterpartiet och Miljöpartiet.
          </note>
          <note xml:id="i-5807105e03aa5e35-0">
            Tidigare var budgetprocessen långdragen och splittrad. Ett syfte
            bakom rambeslutsmodellen var att riksdagens beredning av alla
            förslag om inkomster och utgifter skulle samordnas. Partiernas
            samlade budgetalternativ skulle ställas mot varandra. Det skulle
            bli svårare för oppositionspartierna att bilda tillfälliga majoriteter
            mot regeringen om enskilda anslagsbeslut.
          </note>
          <note xml:id="i-44e6688a42f23f11-0">
            Rambeslutsmodellen, som regleras i 5 kap. 12 § riksdagsordningen,
            har två steg. Först fattas ett enda beslut om en beräkning av
            statens inkomster och fördelningen av ramar för de 27 utgiftsområdena.
            Då antas normalt också ändringar i skattelagstiftningen som påverkar
            inkomsterna. I steg två fastställs anslagen inom utgiftsområdena,
            till myndigheter, bidragssystem och mycket annat, genom ett beslut
            per område.
          </note>
          <note xml:id="i-aa68e6ece7039f1f-0">
            Årets beslut i steg ett fattades i riksdagen den 20 november.
            Där ingick en lagändring om en höjning av brytpunkten för betalning
            av statlig inkomstskatt. Den ingick i underlaget för inkomstberäkningen.
            Oppositionspartierna i finansutskottet tog sedan ett utskottsinitiativ
            för att ändra tillbaka skattelagen och därmed bryta upp grunderna
            för inkomstberäkningen.
          </note>
          <note xml:id="i-a78a88c683b4e7d9-0">
            Betänkandet var uppe för omröstning i kammaren i förra veckan,
            men talmannen vägrade att ställa förslaget under proposition eftersom
            han ansåg att förslaget stred mot riksdagsordningen.
          </note>
          <note xml:id="i-5ee0201b68119e30-0">
            En majoritet av kammarens ledamöter krävde att förslaget ändå
            skulle bli föremål för omröstning. I det läget ska talmannen hänvisa
            frågan till konstitutionsutskottet för avgörande. KU har därför
            prövat om förslaget strider mot riksdagsordningen.
          </note>
          <note xml:id="i-35bf0e19de2db888-0">
            Oppositionspartierna, som har majoritet i utskottet, säger nej.
            Det kommer därför att bli en omröstning om förslaget i eftermiddag.
            Vi från allianspartierna svarar däremot ett tydligt ja – förslaget
            strider mot riksdagsordningen och borde inte ställas under proposition.
          </note>
          <note xml:id="i-11b6922e7425b265-0">
            Det är samma slutsats som Riksdagsförvaltningens jurister kom
            till i sin rättsutredning. Även andra tunga jurister har samma
            uppfattning, bland andra före detta justitierådet och professorn
            Fredrik Sterzel.
          </note>
          <note xml:id="i-67573fa68cf5e462-0">
            Det finns ett antal juridiska argument till stöd för denna ståndpunkt.
            5 kap. 12 § riksdagsordningen säger att inkomstberäkningen och
            utgiftsramarna ska fastställas genom ett enda beslut i det första
            steget av budgetprocessen. Att därefter genom ett nytt beslut
            ändra en lag som var en viktig del av inkomstberäkningen strider
            mot bestämmelsens ordalydelse. Då fattar man nämligen två beslut
            och inte ett. Egentligen kunde diskussionen sluta redan där, men
            det finns mer att säga.
          </note>
          <note xml:id="i-517df9d270243243-0">
            Konstitutionsutskottet har vid ett flertal tillfällen uttalat
            sig om möjligheten att ta utskottsinitiativ och då betonat att
            möjligheten ska användas med varsamhet och att politisk enighet
            ska eftersträvas när initiativ kommer i fråga.
          </note>
          <note xml:id="i-e464fc67dae0e334-0">
            Möjligheten har använts sparsamt och då främst för att hantera
            riksdagsinterna frågor samt kompletteringar och korrigeringar
            av närmast lagteknisk natur. Utskottsinitiativ har aldrig använts
            för att under stor politisk oenighet driva igenom beslut som innebär
            att inkomstberäkningen i budgeten bryts upp efter att den fastställts
            i steg ett av budgetprocessen.
          </note>
          <note xml:id="i-fe2c0415170ef286-0">
            Det finns inget i riksdagsordningens förarbeten som stöder att
            initiativmöjligheten är avsedd att användas på det sättet. Tvärtom
            finns det gott stöd i förarbetena för att hävda att initiativmöjligheten
            inte bör användas som ett verktyg i en sakpolitisk strid.
          </note>
          <note xml:id="i-be9e7a4439c86131-0">
            Till detta kommer att 5 kap. 12 § riksdagsordningen innebär en
            begränsning av möjligheten till utskottsinitiativ. Enligt vedertagna
            principer vid lagkollision går speciallag före generell lag och
            nyare lag går före äldre lag.
          </note>
          <note xml:id="i-ed6341b2ef9d0c6d-0">
            Budgetreglerna måste ses som speciallag i förhållande till de
            generella reglerna om utskottsinitiativ. Samtidigt tillkom budgetreglerna
            på 1990-talet, medan utskottens initiativrätt i sin nuvarande
            form infördes 1971. Alltså går reglerna om den sammanhållna budgetprocessen
            före reglerna om initiativmöjligheten.
          </note>
          <note xml:id="i-a04f86156225e455-0">
            I svensk rätt anses en lagstiftnings förarbeten ha stor betydelse
            för hur lagen ska tolkas. I budgetreglernas förarbeten är det
            tydligt att det ska vara fullständiga alternativ som ställs mot
            varandra i budgetprocessen.
          </note>
          <note xml:id="i-108926177a0856a7-0">
            Ett separat beslut som det nu aktuella innebär att alternativen
            inte ställs mot varandra i sin helhet. I stället finns det en
            risk för att hoppande majoriteter skapar motstridiga beslut. Det
            skulle vara oförenligt med syftet bakom budgetreglerna, nämligen
            att hålla ihop budgetprocessen.
          </note>
          <note xml:id="i-b839c36677269ec7-0">
            Utöver att lagtexten och förarbetena talar ett tydligt språk
            kan man också åberopa riksdagens egen praxis, det vill säga hur
            budgetreglerna har tillämpats i riksdagen under de snart 20 år
            som gått sedan de infördes. Praxis innebär att budgetbesluten
            fattas samlat. Något beslut som det nu aktuella har aldrig tidigare
            fattats under den tid som rambeslutsmodellen har tillämpats.
          </note>
          <note xml:id="i-daf177217727542d-0">
            De juridiska argumenten är alltså mycket tunga för att det är
            förbjudet att i efterhand genom ett utskottsinitiativ bryta sönder
            budgetens inkomstsida.
          </note>
          <note xml:id="i-a97f4f75086093f9-0">
            Ska vi då inte följa lagen? Socialdemokraterna med flera tycker
            uppenbarligen inte det, men går ändå så långt att de säger att
            rättsläget är oklart. Men gör det saken bättre för dem? Om de
            nu anser att rättsläget är oklart, är det i så fall ansvarsfullt
            att chansa på att de har rätt och juristerna fel? Borde man inte
            ha precis motsatt inställning när man har med författningsfrågor
            att göra? Borde man inte vara helt säker på att det man gör är
            förenligt med spelreglerna innan man rusar iväg?
          </note>
          <note xml:id="i-546830aae9c761f4-0">
            Budgeten består på inkomstsidan av fler än 100 poster. Initiativet
            gör att det i princip blir möjligt att, efter att inkomstberäkningen
            fastställts av riksdagen, genom ett eller flera senare beslut
            förändra samtliga inkomstposter uppåt eller nedåt. Riksdagsordningen
            gör ingen skillnad på om inkomstbeslut påverkar budgeten uppåt
            eller nedåt eller om budgetsaldot blir starkare eller svagare.
          </note>
          <note xml:id="i-6b48c56059ab839a-0">
            Förslaget innebär alltså en betydande förändring av budgetprocessen.
            Om budgetprocessen ska ändras borde det ha skett i brett samförstånd
            och efter noggranna överväganden – inte under stora motsättningar
            och på osäker juridisk grund. Det är djupt beklagligt att Sveriges
            långa tradition av bred samsyn om politikens spelregler nu bryts.
          </note>
          <note xml:id="i-fc32349a817b146d-0">
            Låt mig kommentera ett par av de argument som oppositionspartierna
            har anfört i höstens debatter. De har sagt att riksdagen vid ett
            tidigare tillfälle har ändrat i regeringens budgetproposition.
            Det skedde hösten 2010, när anslaget till Regeringskansliet minskades
            med 300 miljoner kronor. Situationerna går dock inte att jämföra.
            Det handlade den gången om statens utgifter, medan vi nu debatterar
            en fråga som rör inkomsterna. Utgiftssidan och inkomstsidan är
            olika till sin karaktär.
          </note>
          <note xml:id="i-f1ad33518eec1c9e-0">
            Beslutet hösten 2010 fattades också som ett led i steg två av
            den ordinarie budgetprocessen – inte som nu, som resultatet av
            ett utskottsinitiativ utanför budgetprocessen. Vidare påverkade
            inte beslutet de av riksdagen i steg ett av budgetprocessen antagna
            utgiftsramarna. Ramarna låg fast, och pengarna hade kunnat användas
            till andra anslag.
          </note>
          <note xml:id="i-38c28a9f00561089-0">
            Oppositionspartierna hänvisar också till ett yttrande av finansutskottet
            från 2007 som de menar stöder deras sak. Att de gör så stort nummer
            av detta yttrande visar dock bara att de inser att de är ute på
            mycket osäker juridisk mark och med ljus och lykta söker efter
            något uttalande som går i deras riktning. När jag åberopar lagtexten,
            förarbetena och riksdagspraxis – tunga juridiska argument – kommer
            oppositionspartierna med en mening i ett uttalande från finansutskottet.
            Det är ett uttalande som avsåg en annan situation än den som nu
            är aktuell och därtill ett uttalande som sakligt sett är tveksamt
            och ofullständigt.
          </note>
          <note xml:id="i-f0e331201fd6aade-0">
            Det finns många andra uttalanden av riksdagsorgan som går på
            tvärs mot det som finansutskottet sade den gången. Jag ska nämna
            ett exempel. Tidigare i år sade en enig utredning där alla partiers
            gruppledare ingick så här: Det är angeläget att utskotten i sin
            beredning av olika ärenden är medvetna om och beaktar tidigare
            riksdagsbeslut. Beslut som fattas under budgetprocessen måste
            respekteras. Det finns annars en risk för att fördelarna med en
            samordnad budgetprocess motverkas. Detta står i utredningen för
            en översyn av riksdagsordningen.
          </note>
          <note xml:id="i-d5736b47df46f7a6-0">
            Eftersom det yrkande som riksdagen ska rösta om i eftermiddag
            strider mot riksdagsordningen borde proposition inte ställas på
            yrkandet. Nu har minsta möjliga majoritet i konstitutionsutskottet
            under mesta möjliga politisering beslutat om motsatsen. Därigenom
            fullföljs ett avsteg från svensk konstitutionell tradition som
            alla i den här kammaren har anledning att beklaga.
          </note>
          <note xml:id="i-e5a3f06c83957084-0">
            För denna olyckliga händelseutveckling bär Socialdemokraterna
            det tyngsta ansvaret. Man kan inte kräva att ytterkantspartier
            på var sin sida av det politiska spektrumet ska ta ansvar för
            några konstitutionella traditioner. Vänsterpartiet har ogillat
            budgetramverk och budgetdisciplin från första stund. Sverigedemokraterna
            har populism som affärsidé. Man kan inte heller förvänta sig något
            ansvarstagande från Miljöpartiet.
          </note>
          <note xml:id="i-4baea15bde0203db-0">
            Men det handlar om Socialdemokraterna – det parti som styrde
            när rambeslutsmodellen infördes, det parti som regerade i minoritet
            i årtionden och på nära håll såg svagheterna med den gamla budgetordningen
            och det parti som för inte så länge sedan sågs som statsbärande.
            Hur är det möjligt att Socialdemokraterna går i spetsen för detta
            angrepp på den sammanhållna budgetprocessen och den svenska samsynen
            i författningsfrågor?
          </note>
          <note xml:id="i-ead37e65fd0f37b8-0">
            Min enda slutsats blir att det här är en annan socialdemokrati
            än den som svenska folket tidigare har lärt känna. Det här är
            en socialdemokrati som är kortsiktig, populistisk och impulsstyrd.
            Det är en socialdemokrati som har varit borta från regeringsmakten
            så länge och bytt så många ledande företrädare att minnet av maktutövning,
            minnet av ansvarstagande och minnet av långsiktighet har bleknat.
            Det är en socialdemokrati som längtar efter makt så mycket att
            det gör ont, men som har glömt hur makt måste utövas – ansvarsfullt,
            genomtänkt och långsiktigt. Det är en socialdemokrati som offrar
            allt för en billig poäng, en rubrik och några sekunder i tv. Det
            beklagar vi. Det bådar illa för framtiden. Demokratins spelregler
            förtjänar bättre.
          </note>
          <note xml:id="i-2a6c90dc446b4fae-0">
            I detta anförande instämde Sedat Dogru, Lars Elinderson, Kajsa
            Lunderquist, Göran Pettersson och Karl Sigfrid (alla M) samt Karin
            Granbom Ellison (FP), Per-Ingvar Johnsson (C) och Tuve Skånberg
            (KD).
          </note>
          <note type="speaker" xml:id="i-7e6d0fa52493eecb-0">
            Anf. 2 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-9c3aa46a6c6fcccc-0">
            <seg xml:id="i-ec73c8da4a8ca0fb-0">
              Fru talman! Enligt riksdagsordningen ska riksdagen genom ett
              beslut fastställa en utgiftsram och en beräkning av inkomsterna.
              Detta är det så kallade rambeslutet, som anger hur stora utgifter
              och inkomster staten ska ha för det kommande året.
            </seg>
            <seg xml:id="i-718364a83b982936-0">
              En höjd brytpunkt för statlig skatt är en del i det förslag som
              regeringen i år har lagt fram. Det ingick alltså i rambeslutet
              som fattades den 20 november. När väl ett rambeslut är fattat
              ska riksdagen i steg två fatta beslut om de olika anslagen för
              de 27 utgiftsområdena. Det är dessa olika budgetdebatter och voteringar
              som nu pågår för fullt.
            </seg>
            <seg xml:id="i-453610d830e51072-0">
              Oppositionen vill genom ett utskottsinitiativ nu i efterhand
              riva upp rambeslutet och alltså förändra de inkomster som staten
              ska ha. De vill övergå till en ordning där tillfälliga majoriteter
              ska kunna bildas vad gäller inkomsterna. Regeringens budget ska
              alltså inte längre i sin helhet ställas mot oppositionspartiernas
              helhetsförslag.
            </seg>
            <seg xml:id="i-9735ec046e05d9c8-0">
              Frågan har uppkommit om det som oppositionen vill göra är i strid
              med lagen. I så fall ska talmannen inte ställa proposition i kammaren.
              Talmannen tillsatte därför en oberoende utredning av riksdagsjuristerna,
              och utredningens slutsats är mycket tydlig: Mot bakgrund av för
              det första lagtextens lydelse, för det andra det grundläggande
              syftet bakom införandet av rambeslutsmodellen och för det tredje
              den praxis som har utvecklats under snart 20 år är talmannen skyldig
              att inte ställa proposition på ett yrkande som river upp rambeslutet.
            </seg>
            <seg xml:id="i-9fa168cdb573d634-0">
              Vi i Folkpartiet och Alliansen menar att riksdagsordningens 5
              kap. 12 § tydligt anger hur beslut ska fattas i budgetprocessen:
              genom att i ett enda beslut fastställa utgiftsramar och inkomstberäkningar.
              Visst kan vi likt oppositionen konstatera att det inte uttryckligen
              finns något förbud som säger att man inte får bryta denna ordning
              och ändra rambeslutet i efterhand. Men man brukar inte heller
              sätta upp två trafikmärken på samma plats, där en skylt anger
              påbud att svänga höger och den andra säger att det är förbjudet
              att svänga vänster. Om det finns en tydlig skylt räcker det för
              att den ska gälla, och riksdagsordningens 5 kap. 12 § är mycket
              tydlig till sin lydelse.
            </seg>
            <seg xml:id="i-ad3a541b73e5fde0-0">
              Talmannen har vägrat att ställa proposition mot bakgrund av att
              riksdagsjuristerna har kommit fram till att övervägande skäl talar
              för att det av finansutskottet framlagda yrkandet strider mot
              riksdagsordningen. Visst medger uttrycket övervägande skäl att
              det finns öppningar för hur lagen ska tolkas. Men i stället för
              att anta en försiktighetsprincip tar oppositionen sig för att
              med mycket svagt lagstöd ändra den praxis som vi har haft i Sverige
              i snart 20 år, där beslutsmodellen har följt två tydliga steg
              och hela budgetförslag har ställts mot varandra. Denna praxis
              har vuxit fram för att den har tjänat Sverige väl efter problematiska
              år under 80- och 90-talet, då en annan ordning gällde.
            </seg>
            <seg xml:id="i-91b23297b4c6f47f-0">
              Genom sitt agerande med utskottsinitiativ och majoritetsbeslut
              i konstitutionsutskottet ändrar oppositionen nu det sätt på vilket
              riksdagsordningen ska tolkas och tillämpas i budgetprocessen.
              I praktiken innebär detta en glidning tillbaka mot tiden före
              1996, då man kunde bryta ut delar av beslutspunkter ur ramen.
            </seg>
            <seg xml:id="i-4999829efc0f2a6b-0">
              I detta sammanhang vill jag påminna om det starka ställningstagande
              Socialdemokraternas före detta partiledare Mona Sahlin tog vad
              gällde allt samröre med Sverigedemokraterna. Det som nu sker är
              inte bara en glidning bort från det ställningstagandet. I dag
              driver Socialdemokraterna tillsammans med Sverigedemokraterna
              igenom ett beslut som påverkar många människor och är av betydande
              konstitutionell vikt.
            </seg>
            <seg xml:id="i-1f2728a478120a95-0">
              I Sverige har vi en lång tradition av att göra konstitutionella
              ändringar, det vill säga ändringar i demokratins spelregler, i
              bred enighet och efter noggranna överväganden, inte under stora
              motsättningar och med en starkt ifrågasatt tolkning av lagen,
              så som nu är fallet.
            </seg>
            <seg xml:id="i-2e0e3c3247f3dc33-0">
              Budgetprocessen är av en grundläggande konstitutionell betydelse.
              Nu tillåter sig det tidigare statsbärande partiet Socialdemokraterna
              att med stöd av övriga oppositionspartier driva igenom en ny beslutsordning
              för statsbudgeten utifrån sina egna politiska avvägningar med
              mycket få rösters övervikt, om oppositionen alls lyckas vinna
              voteringen i dag. Detta gör man med vetskap om att förfarandet
              bygger på en osäker juridisk grund. Det är inte långsiktigt, det
              är inte ansvarsfullt och det är inte bra för Sverige.
            </seg>
          </u>
          <note xml:id="i-7b0f74db0f6ced3c-0">
            I detta anförande instämde Sedat Dogru och Lars Elinderson (båda
            M) samt Tuve Skånberg (KD).
          </note>
          <note type="speaker" xml:id="i-3982b1d02d91ff04-0">
            Anf. 3 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-cb0ecdfc9f263720-0">
            <seg xml:id="i-20a70290c251005c-0">
              Fru talman! Vi har i konstitutionsutskottet prövat om riksdagens
              talman gjorde rätt när han vägrade att ta upp initiativet från
              finansutskottet om ändring av gränsen för uttag av statlig skatt
              i förhållande till den budgetram för statens intäkter 2014 som
              riksdagen i sitt budgetbeslut redan fattat beslut om.
            </seg>
            <seg xml:id="i-c9a2ca97bf259446-0">
              Den rättsutredning som talmannen begärt och fått från Riksdagsförvaltningens
              jurister och tjänstemannaledning gav en tydlig slutsats: Talmannen
              är skyldig att vägra ta upp det initiativ som oppositionspartierna
              i finansutskottet gjort, för det måste anses strida mot riksdagsordningen
              att ändra det budgetbeslut som riksdagen redan fattat.
            </seg>
            <seg xml:id="i-7a87b7f55d8f48a0-0">
              Rättsutredningen om rambeslutsmodellen och utskottsinitiativ,
              som är daterad den 3 december 2013, lyfter fram fyra skäl för
              sin slutsats:
            </seg>
            <seg xml:id="i-71e12b7b63d6b7bd-0">
              Detta säger rättsutredningen. Som jag ser det är rättsutredningens
              slutsats både tydlig och väl motiverad.
            </seg>
            <seg xml:id="i-b513cb6a3110c5f1-0">
              Fru talman! Jag anser att rättsutredningens slutsats borde ha
              lagts till grund för konstitutionsutskottets beslut i går. Men
              tyvärr vägde de rättsliga slutsatserna lätt mot de politiska överväganden
              som företrädarna för Socialdemokraterna, Miljöpartiet, Vänsterpartiet
              och Sverigedemokraterna ställde sig bakom i utskottet.
            </seg>
            <seg xml:id="i-d66af0a79eb9a992-0">
              Jag fick inte ens stöd av ordföranden i utskottet för att rättsutredningens
              slutsats och motiven för denna skulle refereras i utskottets betänkande.
              Jag fick endast in ett tillägg under avsnittet Ärendet och dess
              beredning om att biträdande riksdagsdirektören informerat utskottet
              om rättsutredningen. Jag beklagar detta och tycker att det är
              synd att rättsutredningens slutsats och motiv inte redovisas i
              konstitutionsutskottets betänkande.
            </seg>
            <seg xml:id="i-787eb66258c09b6b-0">
              I Sverige har vi regler om på vilket sätt vi kan ändra våra arbetsformer.
              Vi har också haft en tradition av att beslut som gäller våra arbetsformer
              i riksdagen ska fattas med breda majoriteter. Riksdagsbeslutet
              i förra veckan och konstitutionsutskottets beslut i går i detta
              ärende fattades båda med knapp majoritet.
            </seg>
            <seg xml:id="i-a27fa65106b2a50e-0">
              Att på detta sätt bryta upp den budgetmodell som har fungerat
              väldigt bra är, som rättsutredningen och jag ser det, ett brott
              mot hittillsvarande principer både för hur riksdagen fattar budgetbeslut
              och för hur riksdagen ändrar sina arbetsformer.
            </seg>
            <seg xml:id="i-81490e646c160126-0">
              Fru talman! Som centerpartist tillhör jag ett av de partier i
              riksdagen som för snart 20 år sedan utformade den rambudgetmodell
              som nu sätts på prov. Jag är stolt över att Centerpartiet då medverkade
              till att sanera landets statsfinanser. Sättet att utforma en statsbudget
              som vi då skapade hade behövts i många andra länder i Europa.
              Det är länder som nu, till skillnad från Sverige, har problem
              med stora budgetunderskott och statsfinanser.
            </seg>
            <seg xml:id="i-8c9630247342a5b5-0">
              Som rättsutredningen visar ska det inte vara möjligt att i riksdagen
              genomdriva ett beslut som strider mot den av riksdagen fattade
              budgetramen. Jag beklagar djupt att Socialdemokraterna med stöd
              av Sverigedemokraterna, Miljöpartiet och Vänsterpartiet är beredda
              att börja rasera det ramverk för budgetbeslut som antogs av riksdagen
              för snart 20 år sedan.
            </seg>
            <seg xml:id="i-a1fe9edb0e688e89-0">
              Syftet med ramverket var att det ska vara möjligt för en minoritetsregering,
              vilket är det historiskt normala i Sverige, att ekonomiskt styra
              Sverige. Tillfälliga majoriteter i riksdagen i en viss budgetfråga
              ska inte kunna ändra i budgeten. För att kunna ändra regeringens
              budgetförslag ska krävas ett komplett budgetalternativ, som ställs
              mot regeringens budgetförslag.
            </seg>
            <seg xml:id="i-7244df4dfb477d50-0">
              Jag och Centerpartiet beklagar djupt det beslut som konstitutionsutskottets
              majoritet med socialdemokrater, miljöpartister, vänsterpartister
              och sverigedemokrater fattade i går.
            </seg>
          </u>
          <note type="speaker" xml:id="i-259c15fc94379875-0">
            Anf. 4 TUVE SKÅNBERG (KD):
          </note>
          <u who="tuve_skanberg_9d0e2f" next="cont" xml:id="i-daf908b562d9541e-0">
            <seg xml:id="i-fb04bb50451e997d-0">
              Fru talman! Gårdagens beslut i konstitutionsutskottet att underkänna
              talmannens vägran att ställa proposition i fråga om FiU16 Ändring
              av riksdagens beslut om höjd nedre skiktgräns för statlig inkomstskatt
              är djupt olyckligt.
            </seg>
            <seg xml:id="i-968d4bd0c8e9c511-0">
              Vi debatterar här inte själva sakfrågan. Sakfrågan kan man ha
              olika åsikter om. Vi debatterar regelverket och hur vi ska uppträda
              mot varandra och vad som är själva grunden för hur beslut ska
              fattas i riksdagen. Vi kan inte komma längre in i demokratin än
              när vi petar i själva regelverket.
            </seg>
            <seg xml:id="i-e9de26da77cbedff-0">
              Det är sex saker som jag vill ta upp som gör mig särskilt oroad
              och som gör att jag kallar den här dagen för olycklig.
            </seg>
          </u>
          <note xml:id="i-fed9ef949cab9517-0">
            Det första är att yrkandet i FiU16 strider mot riksdagsordningen.
            Det var därför helt korrekt att talmannen inte ställde proposition
            på yrkandet enligt 2 kap. 9 § i riksdagsordningen.
          </note>
          <u who="tuve_skanberg_9d0e2f" prev="cont" xml:id="i-795bc137517b9523-0">
            <seg xml:id="i-25ca4c8aaa74ea26-0">
              Det andra är att yrkandet strider mot lagtexten att budgetbeslutet
              ska fattas med ett enda klubbslag. Det har andra ledamöter väl
              utvecklat. Jag går inte in vidare på det.
            </seg>
            <seg xml:id="i-4f6ef031c3ab4cf9-0">
              Det tredje är att det strider mot riksdagens rättsutredning.
              Det är en opolitisk utredning som inte hade några direktiv och
              som gjordes av de bästa jurister som riksdagen kan uppbåda som
              kom fram till en rekommendation. Det är inte bra.
            </seg>
            <seg xml:id="i-87c4d1f374693650-0">
              Det fjärde är att praxis ända sedan rambeslutsmodellen beslöts
              för snart 20 år sedan nu är bruten. Ordföranden för utskottet
              sade i går att praxis utvecklas. Så kan man uttrycka det. Vi är
              i alla händelser överens om att vi lever i en annan dag med andra
              förutsättningar nu än vad vi gjorde innan beslutet i går.
            </seg>
            <seg xml:id="i-716f50bc42139202-0">
              Det femte – nu börjar vi komma till det som är riktigt allvarligt
              – är att beslutet blir prejudicerande för framtiden. Sverige blir
              mycket svårare att regera för en minoritetsregering. Det är 100
              enskilda poster och fler som alla kan ändras med hoppande majoriteter.
            </seg>
            <seg xml:id="i-9fc8a29e1613da89-0">
              Jag har varit i det här huset ända sedan tidigt 1990-tal. Jag
              minns 1994, när vi först beslutade om att Södertörns högskola
              skulle bildas. Sedan hoppade majoriteten, och Södertörns högskola
              fick inga pengar i nästa beslut. Detta kan vi få uppleva om och
              om igen. Det är inte bra för Sverige.
            </seg>
            <seg xml:id="i-6818aebc43b489d2-0">
              Det sjätte och sista är att Sveriges grundlagar och regelverket
              för riksdagen bara ska ändras i bred enighet. Om det har vi tidigare
              varit ense. Det ska inte som nu pressas igenom med minsta möjliga
              marginal, där vi räknar på vilka som är sjuka och enstaka ledamöter
              som kan ändra sig. Det är inte värdigt hur vi jobbar i Sveriges
              riksdag. Att frångå en bred enighet blir för framtiden prejudicerande.
              Har det hänt en gång i denna viktiga fråga kommer det att hända
              i flera andra frågor, viktiga eller mindre viktiga.
            </seg>
            <seg xml:id="i-a309c316a89b7e45-0">
              Jag är ledsen, men jag håller också särskilt Socialdemokraterna
              ansvariga. Ni borde veta bättre. I 65 år i modern tid har ni haft
              regeringsmakten. Ni vet av erfarenhet hur svårt det är att regera
              Sverige i en minoritetsregeringsställning. Visst skulle ni ha
              kunnat bjuda till. Det är inte för sent att komma upp och säga:
              Låt oss backa; det här blev inte bra.
            </seg>
            <seg xml:id="i-1a56794842181387-0">
              Någon i kammaren borde backa och säga: Det här blev inte bra.
              Och hoppet att Socialdemokraterna, med den historiska erfarenheten
              och en gång kunskapen, ska göra det finns fortfarande kvar. Men
              det kan hända att någon annan och inte en socialdemokrat räddar
              dagens votering. Det kanske sker av misstag eller medvetet.
            </seg>
            <seg xml:id="i-67b286bcc897a6c9-0">
              Att Socialdemokraterna gör detta talar inte väl för framtiden.
              Vi hade velat kunna göra upp och vara överens. Jag vill avsluta
              med att säga att jag fruktar att vi går en situation till mötes
              som liknar den amerikanska budgetmodellen, som skapar oro inför
              beslut som kommer i framtiden och som till syvende och sist går
              ut över arbetslöshet, över räntorna och över vanligt folk. Det
              är fortfarande tid att besinna sig. Jag vädjar till ledamöterna
              att göra det.
            </seg>
          </u>
          <note xml:id="i-8609c521e9be88a6-0">
            I detta anförande instämde Sedat Dogru, Lars Elinderson, Kajsa
            Lunderquist och Andreas Norlén (alla M) samt Karin Granbom Ellison
            (FP) och Per-Ingvar Johnsson (C).
          </note>
          <note type="speaker" xml:id="i-7733e72ebcacf99c-0">
            Anf. 5 PETER ERIKSSON (MP):
          </note>
          <u who="peter_eriksson_5d85a2" next="cont" xml:id="i-3d67accd88de5ce6-0"/>
          <note xml:id="i-add5770b4925f13c-0">
            Fru talman! Den konflikt som uppstått mellan å ena sidan talmannen
            och å andra sidan en majoritet här i kammaren, angående finansutskottets
            initiativ i betänkandet om skiktgränsen för statlig inkomstskatt,
            har nu behandlats av konstitutionsutskottet.
          </note>
          <u who="peter_eriksson_5d85a2" prev="cont" xml:id="i-973fd1b11dfcd567-0">
            <seg xml:id="i-7a5fa7a1f17aef4e-0">
              Konstitutionsutskottets uppgift är enligt riksdagsordningen,
              vår egen arbetsordning, att fatta beslut i frågan om huruvida
              finansutskottets förslag strider mot riksdagsordningens 5 kap.
              12 §. Det är en mycket ovanlig situation. Att talmannen vägrar
              att ställa proposition på vad en majoritet föreslår från ett utskott
              händer nästan aldrig i Sveriges riksdag. Sist var det 1989. Man
              kan säga att praxis är att talmannen låter majoriteten få genomslag
              i Sveriges riksdag.
            </seg>
            <seg xml:id="i-8f9f56183b3f1bdf-0">
              Det har begåtts misstag av opposition, regering och talmannen.
              Vi borde inte ha behövt hamna i det här läget. Jag tycker inte
              att det är lyckligt att den här striden har uppstått och att KU
              får avgöra det. Men samtidigt ska vi vara tacksamma över att konflikten
              är förutsedd och att en lösning finns i riksdagsordningen för
              hur en sådan konflikt ska hanteras. I en hel del andra länder
              leder denna typ av situation till mycket svårhanterliga låsningar.
            </seg>
            <seg xml:id="i-d53e23cf2b7f81b3-0">
              Under hösten har formaliafrågan behandlats ingående i olika sammanhang.
              Det är alldeles uppenbart att både politiker och experter har
              vitt skilda uppfattningar. Det är alltså möjligt att utifrån olika
              perspektiv göra olika bedömningar. Det finns också en samsyn om
              värdet av det finanspolitiska ramverket, att det har bidragit
              till en stabilare budgetprocess och att det övergripande syftet
              med det nya regelverket i form av minskad risk för försämrade
              statsfinanser får anses vara uppfyllt.
            </seg>
            <seg xml:id="i-2eb75ca7df0c4da5-0">
              Utskottet anser att yrkandet från finansutskottet inte strider
              mot riksdagsordningen. KU har två huvudargument för sitt beslut.
            </seg>
            <seg xml:id="i-84bd83ce8edf168b-0">
              För det första kan det konstateras att det inte finns något uttryckligt
              förbud i riksdagsordningen mot att riksdagen fattar ett beslut
              som innebär att inkomsterna i statens budget skulle avvika från
              den beräkning som tidigare fastställts. Det finns inte heller
              någon formell begränsning av utskottens initiativrätt. Tvärtom
              har just finansutskottets initiativrätt ytterligare förtydligats
              och stärkts i samband med utvecklingen av det finanspolitiska
              ramverket.
            </seg>
            <seg xml:id="i-e06c517ce3418129-0">
              För det andra ligger yrkandet i finansutskottets betänkande väl
              inom ramen för syftet med regleringen av budgetprocessen. Jag
              vill särskilt betona det sista, alltså syftet med den reglering
              vi har i riksdagsordningen. Det övergripande syftet med reformen
              har varit viktigt för hur riksdagen har sett på budgetregleringen
              och i viss mån också styrande för hur praxis har utvecklats. Syftet
              med budgetregleringen har varit att få en bättre kontroll av utgifterna
              och budgetsaldot för att minska risken för att utgifterna skulle
              öka och statens upplåning skulle växa under riksdagens behandling.
              Meningen var inte att i alla möjliga avseenden bakbinda riksdagen
              eller hindra riksdagen från att fatta beslut. Därför har man uttryckligen
              valt att inte lägga ytterligare regleringar som begränsar handlingsutrymmet.
            </seg>
            <seg xml:id="i-16cc66dc15182601-0">
              Utvecklingen av praxis är inte heller entydig. En mängd undantag
              i stort och smått har genomförts under åren. Riksdagsordningen
              är tydlig med hur beslut om utgifterna ska fattas om riksdagen
              väljer den så kallade rammodellen. Däremot är inkomstsidan reglerad
              i betydligt mindre utsträckning. Där står det endast att en beräkning
              av inkomsterna ska göras.
            </seg>
            <seg xml:id="i-315b04e84a7abfca-0">
              Man kan i riksdagsbehandlingen efter det första rambeslutet fatta
              beslut också om att förändra utgifterna inom de fastslagna ramarna.
              Man kan också besluta om rena minskningar av ramen för utgiftsområdet.
              KU har själv varit med om att bidra till praxis genom den minskning
              av utgiftsramen på 300 miljoner kronor, till regeringen, som skedde
              inom utgiftsområde 1, när riksdagen beslutade om förslag från
              utskottet 2010.
            </seg>
            <seg xml:id="i-a3d016b547a89180-0">
              Per Molander, en av arkitekterna bakom ramverksmodellen, förde
              under seminariet i andrakammarsalen för några veckor sedan ett
              liknande resonemang om inkomstsidan. Han talade om en symmetri
              som inte riskerar det övergripande syftet med reformen. Det har
              funnits liknande resonemang i riksdagen, särskilt i finansutskottet.
              Jag ska läsa ett citat från finansutskottet våren 2007. Det var
              en riksdagsmajoritet av de borgerliga och ett enhälligt yttrande
              till socialförsäkringsutskottet. Man beskriver hur man ser möjligheten
              att hantera inkomstsidan efter det första rambeslutet. Yttrandet
              avslutas med följande:
            </seg>
            <seg xml:id="i-52deb68f2d1453f8-0">
              Här vill dock utskottet framhålla att det väsentliga är att beslutsprocessen
              i riksdagen inte leder till svagare budgetsaldo än vad riksdagen
              beslutat i budgetregleringen. På utgiftssidan är det tillåtet
              att reservera sig till förmån för förslag som leder till lägre
              utgifter än utgiftsramen, men inte till högre. På motsvarande
              sätt kan man betrakta inkomstbesluten. Det skulle med andra ord
              vara fullt möjligt att i utskottsbehandlingen reservera sig till
              förmån för ökade statsinkomster och ändå hålla fast vid intentionerna
              bakom rambeslutsmodellen.
            </seg>
            <seg xml:id="i-cf65db0332030dd5-0">
              Det heliga i själva budgetprocessen är alltså inte, enligt finansutskottet,
              det enda beslutet som riksdagsordningen beskriver i rammodellen
              utan om den efterföljande behandlingen i riksdagen följer det
              övergripande syftet att inte minska saldot i budgeten. Talmannen
              har också tidigare godkänt reservationer för beslut om ökade inkomster
              efter att det första rambeslutet har fattats.
            </seg>
            <seg xml:id="i-cf64bd02a780c9f0-0">
              Effekten av dagens beslut innebär därför att praxis fortsätter
              att utvecklas utan att det övergripande syftet förändras. KU:s
              beslut kan därför inte heller tolkas eller användas för beslut
              som försämrar budgetsaldot eller underminerar statsfinanserna.
            </seg>
            <seg xml:id="i-ee92bf5a9fd68966-0">
              En viktig lärdom för framtiden handlar om att regeringen redan
              i det första skedet innan man lägger fram budgeten måste försöka
              vinnlägga sig om att skapa majoriteter i riksdagen. Särskilt gäller
              det naturligtvis för kontroversiella ärenden. Det går inte att
              räkna med att en minoritetsregering ska få igenom sin politik
              oavsett vilka majoriteter som finns. Det förstod Göran Persson
              under sin tid som statsminister, och det borde även Fredrik Reinfeldt
              ha förstått.
            </seg>
            <seg xml:id="i-ba9fcbc58af8c64a-0">
              Man kan också se den här striden som en del av en större strid,
              där regeringspartierna de senaste åren verkat för att även alltmer
              lagstiftning ska kunna läggas in i budgeten för att ge en minoritetsregering
              möjlighet att få igenom beslut utan att ha stöd i riksdagens majoritet
              eller folkflertalet. Det finns viktiga principiella invändningar
              mot en sådan förändring av regelverket. Jag vill också varna för
              det missbruk av reglerna som regeringen redan nu ägnar sig åt
              när man väljer att lägga in fler lagförslag i budgeten.
            </seg>
            <seg xml:id="i-52edbb506befd37b-0">
              För den som vill värna det finanspolitiska ramverket är detta
              en farlig utveckling. Om man fortsätter att minska riksdagens
              möjligheter att fatta beslut kommer det att underminera stödet
              för ramverket. Risken ökar för att riksdagen i framtiden väljer
              att helt avskaffa det.
            </seg>
            <seg xml:id="i-6b8d66007efe4dbc-0">
              Jag vill göra tydligt att KU inte klandrar talmannens beslut
              eller anser att det är felaktigt. KU gör bara en annan bedömning.
              Det har under höstens offentliga diskussion om riksdagsordningen
              och riksdagens budgetbehandling varit uppenbart att det är fullt
              rimligt att göra olika bedömningar i denna sak. Experterna är
              liksom politikerna oense. KU:s avgörande innebär att praxis fortsätter
              att utvecklas utan att det övergripande syftet med budgetregleringen
              i riksdagsordningen förändras eller undermineras.
            </seg>
            <seg xml:id="i-16b6a93cf05c764a-0">
              Fru talman! I mitt anförande visade jag med stöd av tunga jurister
              att de juridiska argumenten är mycket starka för att det är förbjudet
              att i efterhand bryta sönder grunderna för budgetens inkomstsida.
              Jag anförde lagtextens ordalydelse. Det talas om ett beslut för
              att fastställa statsbudgetens inkomstberäkning och utgiftsramar,
              inte två beslut, inte tre, inte fyra, utan ett – bara ett.
            </seg>
            <seg xml:id="i-889e114690954afe-0">
              Den 20 november fattade riksdagen detta enda beslut. Oppositionspartierna
              vill att riksdagen ska fatta ett nytt beslut i dag och därmed
              bryta upp grunderna för inkomstberäkningen. Nu fattar riksdagen
              två beslut, inte ett.
            </seg>
            <seg xml:id="i-012e0c3cfd047f5c-0">
              Jag anförde också med stöd av vedertagna juridiska tolkningsmetoder
              som används när två bestämmelser kolliderar att budgetreglerna
              står över möjligheten till utskottsinitiativ. Jag anförde därutöver
              att förarbetena, de utredningar som ledde fram till den nya budgetordningen,
              tydligt säger att det ska vara fullständiga sammanhållna alternativ
              som ställs mot varandra i budgetprocessen. Regeringens budgetpaket
              ska ställas mot ett eller flera budgetpaket från oppositionen.
              När man har ställt paketen mot varandra och ett paket har vunnit
              omröstningen kan man inte börja fatta beslut som river upp delar
              av det paket som har vunnit och samtidigt hävda att budgetprocessen
              bygger på att fullständiga alternativ ställs mot varandra.
            </seg>
            <seg xml:id="i-4cb7c9d8b7e8f379-0">
              Dessutom anförde jag riksdagens egen praxis som har utvecklats
              under snart 20 år och som innebär att budgetbesluten fattas samlat
              just på det sätt som jag nyss beskrev. Regeringens budgetpaket
              ställs mot oppositionspartiernas budgetpaket.
            </seg>
            <seg xml:id="i-2f2966d1d906df62-0">
              Min enkla fråga blir: Vad är Peter Erikssons juridiska argument?
            </seg>
          </u>
          <note xml:id="i-87ac5ad488af73e5-0">
            I detta anförande instämde Phia Andersson, Hans Ekström, Billy
            Gustafsson, Hans Hoff, Leif Jakobsson, Marie Nordén och Helene
            Petersson i Stockaryd (alla S) samt Mia Sydow Mölleby (V).
          </note>
          <note xml:id="i-8fda5434e48efe7f-0">
            Anf. 6 ANDREAS NORLÉN (M) replik:
          </note>
          <note type="speaker" xml:id="i-78df8b39e91f4635-0">
            Anf. 7 PETER ERIKSSON (MP) replik:
          </note>
          <u who="peter_eriksson_5d85a2" next="cont" xml:id="i-3d67accd88de5ce6-1">
            <seg xml:id="i-891cb0b27cc891b3-0">
              Fru talman! Jag försökte säga i min inledning att det går att
              göra olika bedömningar. Den bild som Andreas Norlén målar upp
              om att det finns en klar och entydig process i alla avseenden
              stämmer inte.
            </seg>
            <seg xml:id="i-45e0adb5818c5e12-0">
              Andreas vojade sig över att riksdagen kan anta hundra olika höjningar
              av skatterna i efterhand som ett resultat av detta. Jag kan säga
              att i dag skulle riksdagen kunna anta hundra olika minskningar
              av utgifterna. Det skulle vara fullt möjligt. Man kan i utskottsbehandlingen
              minska ramen som riksdagen tidigare har beslutat om och i praktiken
              få en annan finanspolitik. Det är inte omöjligt. Riksdagen kan
              göra så, men det gör inte riksdagen. Det skulle i praktiken knappast
              vara möjligt att hantera en sådan situation. En regering som får
              stryk i så många frågor i riksdagen skulle tvingas att avgå. Men
              teoretiskt är det riksdagen som står över regeringen i de frågorna.
              Det är riksdagen som fattar de slutliga besluten.
            </seg>
            <seg xml:id="i-5313537187dc5755-0">
              Hanteringen av besluten om de inkomster vi nu diskuterar är betydligt
              mindre reglerad. Det är en avgörande fråga. Utgiftssidan är starkt
              reglerad. Det har att göra med själva syftet med budgetregleringen,
              nämligen att värna om besluten och minska risken för att utgifterna
              drar i väg under riksdagsbehandlingen. Det är skälet till att
              vi har fått hela denna reglering.
            </seg>
            <seg xml:id="i-dd768bcee6885f84-0">
              Det är märkligt att man kan glömma bort själva syftet och bakgrunden
              med regleringen och sedan stirra sig blind på riksdagens arbetsordning
              och säga att hanteringen inte är i enlighet med arbetsordningen.
              Inkomstsidan är inte reglerad på samma sätt. Det finns skäl för
              det, men nu kommer en praxis.
            </seg>
          </u>
          <note xml:id="i-4bb2982c77de929d-0">
            Anf. 8 ANDREAS NORLÉN (M) replik:
          </note>
          <u who="peter_eriksson_5d85a2" prev="cont" xml:id="i-973fd1b11dfcd567-1">
            <seg xml:id="i-4ac021ea3dedf7a8-0">
              Fru talman! Först och främst är det viktigt att slå fast att
              det beslut som KU nu fattar och som kommer att leda till en omröstning
              i kammaren i eftermiddag för mycket längre än till den enskilda
              budgetfråga vi här diskuterar. Det här är ett principiellt mycket
              viktigt beslut som innebär en betydande förändring av budgetprocessen.
            </seg>
            <seg xml:id="i-6e44b3d200974497-0">
              De jämförelser som Peter Eriksson gör med utgiftssidan är inte
              relevanta. Utgiftssidan och inkomstsidan är olika till sin karaktär.
              Den utgiftsminskning som jag framhöll i mitt anförande som kammaren
              beslutade om när det gäller anslaget till Regeringskansliet hösten
              2010 var ett led i den ordinarie budgetprocessen, nämligen steg
              2 i rambeslutsmodellen. Där fastställer man anslagen inom ramen
              för de olika utgiftsområdena. Det handlade inte, som Peter Eriksson
              nyss sade, om att minska ramen. Ramen låg fast.
            </seg>
            <seg xml:id="i-dd931094aaf8bb15-0">
              Vad som hände var att riksdagen beslutade om en annan fördelning
              av anslagen. Sedan valde majoriteten att inte använda de 300 miljoner
              man sparade på Regeringskansliet, men ramen fanns kvar och hade
              kunnat användas för något annat. Det är principiellt annorlunda
              än att angripa grunderna för inkomstberäkningen. Det påverkar
              det som i praktiken är en inkomstram, nämligen förutsättningarna
              för beräkningen av statsinkomsterna.
            </seg>
            <seg xml:id="i-2a24070db75bc9e3-0">
              Det finns ytterligare ett par problem med Peter Erikssons argumentation,
              nämligen att det som Peter Eriksson nu har sagt inte hjälper honom
              att komma förbi lagtextens ordalydelse. Riksdagsordningen 5 kap.
              12 § talar om ett enda beslut. Inget av det Peter Eriksson sade
              gör att han kommer runt det problemet. Det är väl egentligen kärnan
              i hans resonemang. Därför får han problem.
            </seg>
          </u>
          <note type="speaker" xml:id="i-82280371d7ee7e6c-0">
            Anf. 9 PETER ERIKSSON (MP) replik:
          </note>
          <u who="peter_eriksson_5d85a2" next="cont" xml:id="i-3d67accd88de5ce6-2">
            <seg xml:id="i-d9800d3853eae6d0-0">
              Fru talman! Jag säger också att det går att göra olika tolkningar
              i frågan. Om man ser enbart till ordalydelsen kan man göra den
              tolkning som Andreas Norlén gör. Men om man ser detta på ett bredare
              sätt och också tittar på syftet bakom och hur praxis har utvecklats,
              som faktiskt inte är så entydig som Andreas Norlén menar, kan
              man komma till andra slutsatser.
            </seg>
          </u>
          <note xml:id="i-6e277d210f483640-0">
            Anf. 10 HELENE PETERSSON i Stockaryd (S):
          </note>
          <u who="peter_eriksson_5d85a2" prev="cont" xml:id="i-973fd1b11dfcd567-2">
            <seg xml:id="i-4d8bf27fde509167-0">
              Fru talman! Dagens betänkande är ett resultat av den konfliktlösning
              som riksdagsordningen anger ska ske när talmannen och kammaren
              inte är eniga om talmannens beslut att vägra att ställa proposition.
              Konstitutionsutskottets majoritet har i sin prövning kommit fram
              till ställningstagandet att talmannen saknar konstitutionellt
              stöd för att neka att ta upp frågan. Utskottet konstaterar att
              talmannens rättsutredning som har legat till grund för beslutet
              inte ger en entydig tolkning av hur finansutskottets förslag ska
              behandlas. Tvärtom ger rättsutredningen utrymme för flera möjliga
              tolkningar.
            </seg>
            <seg xml:id="i-002f04b19ae8f810-0">
              Vi socialdemokrater har bland annat utifrån det som framkommit
              i denna rättsutredning, i den utfrågning som finansutskottet höll
              den 28 november, i de förarbeten som föregått gällande regelverk
              och i utvärderingar och andra utredningar dragit en annan slutsats
              än talmannen.
            </seg>
            <seg xml:id="i-7f3db240869d5b1d-0">
              Det finns några avgörande skäl till att vi har kommit fram till
              denna slutsats.
            </seg>
            <seg xml:id="i-7ec2fcc28acf4881-0">
              Vi kan konstatera att syftet med nuvarande regelverk, att minska
              risken för en riksdagsbehandling som leder till försämrade statsfinanser
              och ökad upplåning, får anses uppfyllt. Det föreliggande förslaget
              ökar statens inkomster.
            </seg>
            <seg xml:id="i-a83e7277a9a96fae-0">
              Vi konstaterar också att det inte finns något uttryckligt förbud
              i riksdagsordningen mot att riksdagen fattar ett beslut som innebär
              att inkomsterna i statens budget skulle avvika från den beräkning
              av inkomsterna som fastställts i det första steget.
            </seg>
            <seg xml:id="i-5a46d6fe7a603092-0">
              Riksdagsutredningen menade att en långtgående lagreglering var
              varken nödvändig eller önskvärd för riksdagens interna arbetsformer.
            </seg>
            <seg xml:id="i-f29442c8aaf3adce-0">
              I riksdagsordningen finns inte heller någon begränsning av motionsrätten
              eller rätten till utskottsinitiativ med anledning av den så kallade
              rambeslutsmodellen. Frågan har varit uppe vid ett antal utredningar,
              men man har valt att inte föreslå någon särskild reglering av
              förslags- och initiativrätten i budgetfrågor.
            </seg>
            <seg xml:id="i-bf8f45366c374265-0">
              När det gäller beslut om utgifterna inom respektive utgiftsområde
              finns det inget hinder att i andra steget föra fram förslag om
              utgifter som uppgår till ett lägre belopp än den ram riksdagen
              fastställt. Det gäller både i reservationer och i förslag från
              ett utskotts majoritet.
            </seg>
            <seg xml:id="i-c6da235b6f10190b-0">
              Ett enigt finansutskott yttrade sig 2007 till socialförsäkringsutskottet.
              På utgiftssidan är det tillåtet att reservera sig till förmån
              för förslag som leder till lägre utgifter än utgiftsramen, men
              inte till högre. På motsvarande sätt kan man betrakta inkomstbesluten.
              Det skulle med andra ord vara fullt möjligt – detta är ett referat
              från finansutskottet – att i utskottsbehandling reservera sig
              till förmån för ökade statsinkomster och ändå hålla fast vid intentionerna
              bakom rambeslutsmodellen.
            </seg>
            <seg xml:id="i-ec5c7edf8e035a30-0">
              Det antogs som sagt av ett enigt finansutskott. Vi har kamrater
              här i KU som faktiskt var med vid detta beslut. Samma resonemang
              förde också Per Molander vid finansutskottets utfrågning den 28
              november.
            </seg>
            <seg xml:id="i-1e517d7631b74b34-0">
              Ett annat exempel på hur riksdagen har hanterat budgetpåverkande
              förslag och som också borde ha varit vägledande i talmannens beslut
              är förslaget om skattereduktion för läxhjälp från hösten 2012.
              Regeringen hade aviserat förslaget i budgetpropositionen för 2013
              och redovisat den offentligfinansiella effekten av förslaget enligt
              den etablerade ordning som utvecklats för skatteförslag. Förslaget
              var inkluderat i regeringens förslag till beräkning av inkomsterna
              för 2013. Det beräknades minska skatteintäkterna med 10 miljoner
              kronor, och den varaktiga minskningen beräknades till 25 miljoner
              kronor per år. Förslaget lades fram i en särproposition under
              våren och föranledde följdmotioner från S, V och MP med yrkanden
              om att avslå propositionen. Motionärerna enade sig om en gemensam
              reservation som, om den hade vunnit bifall, hade inneburit högre
              statsinkomster än vad som beslutats i det första steget i rambeslutsmodellen.
            </seg>
            <seg xml:id="i-6acb0d9a38d870bb-0">
              I detta fall valde talmannen att låta kammaren ta ställning till
              reservationen. Eftersom regeringen i detta fall hade stöd av Sverigedemokraterna
              föll reservationen i omröstningen. Men jag ställer frågan: Varför
              vägrade inte talmannen den gången att ställa proposition? I båda
              fallen handlar det om ett skatteförslag, i båda fallen handlar
              det om att regeringen föreslår en minskning av statsinkomsterna
              till följd av förslaget, i båda fallen är de offentligfinansiella
              effekterna redovisade i budgetpropositionen och i båda fallen
              har partierna S, V och MP lagt ett gemensamt förslag om att avslå
              det aktuella förslaget. De enda skillnaderna är att det i det
              första fallet handlade om en särproposition, men aviserad och
              inberäknad i budgetpropositionen, samt att det i det första fallet
              var känt att Sverigedemokraterna stödde regeringen, medan det
              nu på samma sätt är känt att de stöder förslaget från S, V och
              MP.
            </seg>
            <seg xml:id="i-01cd618d65188b80-0">
              Fru talman! Det egentliga skälet till att vi i dag står här och
              debatterar resultatet av KU:s prövning av talmannens vägran att
              ställa proposition är inte att oppositionspartierna skulle ha
              gjort några avsteg från den rambeslutsmodell som riksdagen har
              arbetat med sedan mitten av 1990-talet, utan skälet är att regeringen
              i samband med budgetpropositionen valde att lägga fram ett förslag
              som inte har majoritet i riksdagen.
            </seg>
            <seg xml:id="i-458d1802045f78b8-0">
              Sverige har en lång tradition med minoritetsregeringar. En viktig
              slutsats från tidigare minoritetsregeringar är att man alltid
              måste förankra sin politik för att säkra en majoritet för sina
              förslag. Det är faktiskt kärnan både i parlamentarismen och i
              demokratin.
            </seg>
            <seg xml:id="i-1e10888ae06bc370-0">
              Avslutningsvis vill jag framhålla att varken riksdagen eller
              riksdagens budgethantering har skadats av den här processen. Tvärtom
              visar detta styrkan med den nuvarande budgetordningen. Resultatet
              av det här beslutet kommer att bli högre statsinkomster och därmed
              starkare statsfinanser, vilket är syftet med rambeslutsmodellen.
              Det visar också att riksdagen har ett handlingsutrymme som måste
              vårdas väl och omsorgsfullt men som ger riksdagen en stark ställning
              och ytterst också stärker demokratin.
            </seg>
            <seg xml:id="i-d5d24d3100c9c0d3-0">
              Fru talman! Låt mig först konstatera att det som Helene Petersson
              säger om finansutskottets uttalande våren 2007 illustrerar, som
              jag sade i mitt huvudanförande, hur desperat Socialdemokraterna
              letar efter krokar att hänga upp sin argumentation på utan att
              lyckas särskilt väl.
            </seg>
            <seg xml:id="i-4628993378bb021a-0">
              Det som finansutskottet då hade att ta ställning till var någonting
              helt annat än det som vi nu står inför, nämligen ett utskottsinitiativ
              med ambitionen att bryta upp grunderna för inkomstberäkningen.
              Till detta kommer att det också finns sakliga skäl att vara kritisk
              till en del av det som finansutskottet då skrev, till exempel
              det faktum att riksdagsordningen inte innehåller någon reglering
              på inkomstsidan som gör skillnad mellan ökade och minskade statsinkomster.
            </seg>
            <seg xml:id="i-7e6e43d290d00fa3-0">
              Fru talman! Jag framhöll i mitt anförande att vi i Sverige brukar
              ha bred enighet över parti- och blockgränser när det gäller politikens
              spelregler. Det är mycket olyckligt att oppositionspartierna avviker
              från denna långa tradition och vill tvinga igenom en ändring av
              snart 20-åriga budgetregler med minsta möjliga marginal och mesta
              möjliga politisering och med argument som vilar på bräcklig juridisk
              grund.
            </seg>
            <seg xml:id="i-f3a84d6fb29e82fb-0">
              Jag konstaterade också att Socialdemokraterna bär det tyngsta
              ansvaret för den olyckliga händelseutveckling som nu går mot sin
              fullbordan. Det var länge sedan Socialdemokraterna var ett ansvarstagande
              och statsbärande parti.
            </seg>
            <seg xml:id="i-0a5bda7a214654ab-0">
              Jag vill därför ställa följande frågor till Helene Petersson.
            </seg>
            <seg xml:id="i-c276a9b33ffdb8ab-0">
              För det första: Hur är det möjligt att Socialdemokraterna går
              i spetsen för detta angrepp på den sammanhållna budgetprocessen
              och den svenska samsynen i författningsfrågor?
            </seg>
            <seg xml:id="i-31ccf73e34e5f418-0">
              För det andra: Hur är det möjligt att Socialdemokraterna är beredda
              att chansa på att de har rätt och juristerna har fel när det gäller
              riksdagsordningens innebörd?
            </seg>
            <seg xml:id="i-29afbf3873c47eb1-0">
              Helene Petersson säger att rättsläget är oklart. Men gör det
              saken bättre? Är det rimligt att chansa i författningsfrågor?
            </seg>
            <seg xml:id="i-bcf8452ea623d012-0">
              Fru talman! Det finns, som sagt, olika tolkningar. Det tycker
              jag att finansutskottets utfrågning visade mycket klart då vi
              hade fyra av de tyngsta namnen i dessa frågor närvarande. De visade
              upp en ganska klar oenighet.
            </seg>
            <seg xml:id="i-0b2179ae09902380-0">
              Vi är ett ansvarstagande parti, inte tu tal om den saken. Det
              tycker jag tydligt visar sig i att vi under de år som vi har haft
              minoritetsregeringar, som vi har haft i stort sett varje gång,
              faktiskt i förväg har sett till att vi har en majoritet.
            </seg>
            <seg xml:id="i-51d9e50b9140e3d8-0">
              Vi har inte ställt riksdagen inför sådana här frågetecken och
              beslut, och vi har inte behövt skicka någonting till konstitutionsutskottet
              för bedömning. Vi har nämligen sett till att vi har en majoritet
              för förslagen i den budget som ligger.
            </seg>
            <seg xml:id="i-3cad7a14ea0efb27-0">
              En annan sak jag tycker visar denna regerings ändrade förhållningssätt
              till riksdagen och budgetprocessen är att man plockar in allting
              i budgeten. Jag tittade på det här med skatteförslag i budgetpropositionen.
              År 2009 låg det 1 skatteförslag i budgetpropositionen och 8 särpropositioner.
              I dag är det 24 förslag som ligger inne i budgetpropositionen,
              men det kommer inga särpropositioner. Är detta inte ett sätt att
              bakbinda riksdagen och ta ifrån riksdagen makt? Det är ju faktiskt
              riksdagen och folkets valda som har det yttersta ansvaret.
            </seg>
            <seg xml:id="i-79f12ed7c036509a-0">
              Fru talman! Det faktum att många lagförslag på skatteområdet
              finns i budgetpropositionen är snarast förutsett i förarbetena
              till nuvarande reglering, för där står det att syftet är att man
              i första steget av rambeslutsmodellen ska ta ställning till de
              viktiga förslagen på inkomstsidan.
            </seg>
            <seg xml:id="i-b36bb369ef446785-0">
              Helene Peterssons svar öppnar för många intressanta frågor. Hon
              öppnar en tydlig dörr i regeringsfrågan som illustrerar att Socialdemokraterna
              är redo att sätta sig i budgetförhandlingar med Jonas Sjöstedt
              och Vänsterpartiet om det är vad som krävs för att få majoritet
              i kammaren. Det är en helt annan debatt än den vi nu har, men
              jag konstaterar det faktum att Socialdemokraterna inte kommer
              att få majoritet för någon budget med mindre än att de förhandlar
              med Vänsterpartiet och Miljöpartiet. Vi vet ju vad resultaten
              blir om man lägger ihop deras olika skattehöjningsförslag.
            </seg>
            <seg xml:id="i-4c9131390c92d471-0">
              Det är väl dock också viktigt att konstatera att det under de
              nästan 20 år som budgetprocessen har varit utformad på det här
              sättet, med rambeslutsmodellen, har funnits en enighet om att
              ett viktigt syfte har varit att ha sammanhållna budgetalternativ
              som ställs mot varandra. Det är så det har tillämpats. Oavsett
              vem Göran Persson har förhandlat med och inte är det så det har
              tillämpats. Nu vill Socialdemokraterna bryta upp en nästan 20-årig
              riksdagspraxis och göra någonting annat.
            </seg>
            <seg xml:id="i-1cace9047585ab6d-0">
              Det är egentligen det som är min huvudfråga till Helene Petersson.
              Hon påstår sig vara företrädare för ett ansvarsfullt parti, men
              snacka går ju – det är hur man agerar som avgör bedömningen. Historiens
              dom riskerar att bli ganska tung för den som bryter upp en mångårig
              konsensus om hur budgeten ska hanteras och öppnar för en mycket
              lösare och osäkrare budgetprocess. Frågan kvarstår alltså: Hur
              kan Socialdemokraterna gå i spetsen för den sammanhållna budgetprocessen
              och den svenska samsynen i författningsfrågor?
            </seg>
            <seg xml:id="i-51eed179b1005b6d-0">
              Fru talman! Vi får inte glömma syftet med rambeslutsmodellen.
              Det fanns fyra olika alternativ, men man valde denna modell för
              att det skulle finnas möjlighet till vidare process. Det skulle
              inte bara vara ett klubbat beslut och sedan vara slut på diskussionen
              så att riksdagen i princip kunde ta julledigt. Det skulle i stället
              finnas en möjlig hantering. Det är därför man har öppnat dörren.
              Man har sagt i riksdagsutredningen och i flera utredningar att
              man inte vill bakbinda riksdagen.
            </seg>
            <seg xml:id="i-647f1f37962b556e-0">
              Huvudsyftet med modellen var att stärka statens ekonomi. Det
              var på utgiftssidan; både Andreas Norlén och jag vet att det förekom
              överbud. Man lade till, lade till och lade till, och helt plötsligt
              riskerade man statens budget eftersom man inte hade inkomster
              som täckte utgifterna. Det är grundsyftet med den här modellen.
              Men när det gäller att begränsa riksdagens handlingsutrymme för
              att ytterligare stärka statens finanser finns det inget lagförslag
              på eller förbud mot att vi kan göra så.
            </seg>
          </u>
          <note xml:id="i-8dd7c68ac93477b5-0">
            I detta anförande instämde Phia Andersson, Hans Ekström, Billy
            Gustafsson, Hans Hoff, Leif Jakobsson och Marie Nordén (alla S)
            samt Mia Sydow Mölleby (V).
          </note>
          <note xml:id="i-6cd5640ec8451d5a-0">
            Anf. 11 ANDREAS NORLÉN (M) replik:
          </note>
          <note xml:id="i-9ea0bde53ae684b4-0">
            Anf. 12 HELENE PETERSSON i Stockaryd (S) replik:
          </note>
          <note xml:id="i-24aff356f285be0b-0">
            Anf. 13 ANDREAS NORLÉN (M) replik:
          </note>
          <note xml:id="i-3e454098d80ec4f4-0">
            Anf. 14 HELENE PETERSSON i Stockaryd (S) replik:
          </note>
          <note type="speaker" xml:id="i-cdcc544da9a51d5f-0">
            Anf. 15 TUVE SKÅNBERG (KD) replik:
          </note>
          <u who="tuve_skanberg_9d0e2f" next="cont" xml:id="i-daf908b562d9541e-1">
            <seg xml:id="i-159cf7a2023d8d2d-0">
              Fru talman! Ibland kokar ett historiskt skeende ned till ett
              fokus, en brännpunkt, och jag tror att det här är en sådan debatt
              och en sådan stund.
            </seg>
            <seg xml:id="i-bbcab866bebdf2aa-0">
              Helene Petersson representerar inte bara sig själv i denna stund.
              Bakom henne står hela det socialdemokratiska partiet, och hon
              har fått förtroendet och blivit framförd av sin riksdagsgrupp
              att representera Stefan Löfven, Magdalena Andersson och hela riksdagsgruppen.
              Därför vill jag nu fråga vilka socialdemokrater vi andra har att
              göra med nu. Vilka vill ni vara? Hur vill ni omdefiniera er? Vi
              kände er tidigare, trodde vi. Vi visste att ert ord gäller och
              att det ni hade sagt höll.
            </seg>
            <seg xml:id="i-877e6080fe1f27cf-0">
              Nu vill ni dock med tvivelaktig juridik och små majoriteter ändra
              en långvarig praxis, faktiskt med den minsta majoritet man kan
              tänka sig – eller rättare sagt har ni redan gjort så. Är det de
              Socialdemokraterna vi ser i fortsättningen?
            </seg>
          </u>
          <note xml:id="i-afb83a0cb6650c54-0">
            Anf. 16 HELENE PETERSSON i Stockaryd (S) replik:
          </note>
          <u who="tuve_skanberg_9d0e2f" prev="cont" xml:id="i-795bc137517b9523-1">
            <seg xml:id="i-342af27c83a49b33-0">
              Fru talman! Socialdemokraterna är ett ansvarstagande parti. Men
              vi kan inte ha ett regelverk där man med vilka möjligheter som
              helst kan skydda en minoritetsregering som inte ser till att förankra
              sina förslag. Vi kan inte ha ett regelverk där en regering utan
              att ha förankring i riksdagen kan driva igenom vilka förslag som
              helst. Den tolkningen av ramverket tror jag ingen gör.
            </seg>
            <seg xml:id="i-f5ff1a2e728965f1-0">
              Ramverket var till för att skydda, så att inte riksdagens inkomster
              och utgifter gick på tvärs – att utgifterna ökade och inkomsterna
              minskade. Det var ett skydd för att ha starka, stabila och kloka
              statsfinanser. Det syftet och den uppställningen står Socialdemokraterna
              helt klart bakom. Det här är inget förslag som sänker statens
              budget. Förslaget stärker.
            </seg>
          </u>
          <note type="speaker" xml:id="i-72ab8d1bb413a725-0">
            Anf. 17 TUVE SKÅNBERG (KD) replik:
          </note>
          <u who="tuve_skanberg_9d0e2f" next="cont" xml:id="i-daf908b562d9541e-2">
            <seg xml:id="i-4faa86dece46b1c9-0">
              Fru talman! Peter Eriksson, ordförande i konstitutionsutskottet,
              beklagade händelseutvecklingen. Jag hör dock Helene Petersson
              säga vad jag tolkar som att hon och därmed Socialdemokraterna
              helhjärtat och med öppna ögon går in i det här ställningstagandet
              och säger ja till det. Ni säger: Det här är vad vi vill göra.
              Vi har inte kommit hit pressade av omständigheter, utan detta
              vill vi.
            </seg>
            <seg xml:id="i-f310c5aa5a2a6b38-0">
              Har jag förstått Helene Petersson rätt?
            </seg>
          </u>
          <note xml:id="i-2f28ba14fca32840-0">
            Anf. 18 HELENE PETERSSON i Stockaryd (S) replik:
          </note>
          <u who="tuve_skanberg_9d0e2f" prev="cont" xml:id="i-795bc137517b9523-2">
            <seg xml:id="i-2d04e6aeed077033-0">
              Fru talman! Självklart beklagar jag också att vi står i den här
              situationen. Den hade aldrig behövt uppstå om förslaget hade varit
              förankrat och det hade funnits en majoritet i riksdagen. Det hade
              inte behövt komma till det om talmannen hade kommit en annan slutsats
              och kammaren hade fått ta ställning till detta. Jämför man skatteutskottets
              förslag är det nämligen de facto ett ganska likartat förslag,
              även om det då redovisas i en särproposition i stället för under
              denna behandling.
            </seg>
            <seg xml:id="i-6587bab6b7447952-0">
              Det fanns alltså möjligheter, och det är väl hela tiden där det
              här kokar ned – det ger möjlighet till olika tolkningar. Men jag
              hade också önskat att vi hade sluppit stå här med denna diskussion
              i dag.
            </seg>
          </u>
          <note type="speaker" xml:id="i-8f9cde34022e86da-0">
            Anf. 19 PER-INGVAR JOHNSSON (C) replik:
          </note>
          <u who="per-ingvar_johnsson_f55650" next="cont" xml:id="i-26e755dff7713653-0">
            <seg xml:id="i-5aad8d6ca4e87821-0">
              Fru talman! Helene Petersson sade just att hon hade önskat slippa
              stå här i dag och föra diskussionen. Det är just vad det handlar
              om: att beslutet ska tas vid ett tillfälle, i ett samlat beslut.
              Det ska inte tas två gånger, vilket vi nu är på väg att göra,
              när det gäller budgetens inkomstram.
            </seg>
            <seg xml:id="i-4b0e5757beae1de0-0">
              Här är det så att reglerna när det gäller budgetprocessen är
              tydliga. Det ska vara ett samlat beslut. Men nu står vi i riksdagen
              i dag för att ta ett andra beslut när det gäller inkomstramen.
              Jag ser inte att det är acceptabelt. Jag tycker att det är lätt
              att räkna ut att ett plus ett blir två och att det strider mot
              budgetprocessreglerna. Det initiativ Socialdemokraterna med stöd
              av Sverigedemokraterna, Miljöpartiet och Vänsterpartiet har tagit
              strider alltså mot budgetreglerna. Ett plus ett blir två.
            </seg>
          </u>
          <note xml:id="i-0cd53f48337f90b6-0">
            Anf. 20 HELENE PETERSSON i Stockaryd (S) replik:
          </note>
          <u who="per-ingvar_johnsson_f55650" prev="cont" xml:id="i-432790a4f03ee94b-0">
            <seg xml:id="i-3193fa47d919fb3e-0">
              Fru talman! När det gäller initiativrätten är det också klart
              fastställt att den finns. Det finns möjlighet. Det finns en förslagsrätt,
              och det finns en initiativrätt. Det har man också tittat på i
              många utredningar, men man har inte velat plocka bort den, inte
              ens i budgetprocessen. Jag tycker att det också är ett ganska
              starkt skäl till att den möjligheten finns.
            </seg>
          </u>
          <note type="speaker" xml:id="i-2aeab243098e7fa2-0">
            Anf. 21 PER-INGVAR JOHNSSON (C) replik:
          </note>
          <u who="per-ingvar_johnsson_f55650" next="cont" xml:id="i-26e755dff7713653-1">
            <seg xml:id="i-75d8ebc6ebe64ebc-0">
              Fru talman! Javisst, det finns en initiativrätt. Men det har
              varit väldigt tydligt i den praxis som finns att det inte handlar
              om budgeten. Det handlar möjligen om att det kan göras rättelser
              som man är överens om – då kan man utnyttja initiativrätten. Men
              det har aldrig förekommit tidigare att den har använts på detta
              sätt för att ändra någonting som man inte är överens om i utskottet.
            </seg>
            <seg xml:id="i-2aaee1bcc8343745-0">
              Jag tycker att man missbrukar initiativrätten på ett sätt som
              också kommer att förstöra den budgetprocess som vi hittills har
              haft. Jag beklagar det.
            </seg>
            <seg xml:id="i-127119a79f32046e-0">
              Anser Helene Petersson att riksdagens talman, på det sätt som
              Peter Eriksson har framställt det, har begått misstag? Delar Helen
              Petersson den uppfattningen?
            </seg>
          </u>
          <note xml:id="i-3790d27f352070a2-0">
            Anf. 22 HELENE PETERSSON i Stockaryd (S) replik:
          </note>
          <u who="per-ingvar_johnsson_f55650" prev="cont" xml:id="i-432790a4f03ee94b-1">
            <seg xml:id="i-67360433f377891d-0">
              Fru talman! Vi gör en annan bedömning än vad talmannen gjorde.
              Jag tycker att det är väldigt bra att vi har en sådan ordning
              som vi har, att är inte kammarens majoritet och talmannen överens
              ska frågan över till konstitutionsutskottet. Jag tycker att det
              är jätteklokt. Det innebär att vi inte får en handlingsförlamad
              riksdag, utan frågan hanteras, kommer tillbaka och avgörs sedan.
              I många andra länder blir det fullständiga låsningar, och den
              ordningen har vi inte här. Det är jag glad för.
            </seg>
          </u>
          <note type="speaker" xml:id="i-576756e28468a323-0">
            Anf. 23 JONAS ÅKERLUND (SD):
          </note>
          <u who="jonas_akerlund_38a542" next="cont" xml:id="i-5cbcf4cc1834d1b4-0">
            <seg xml:id="i-b9eac51c207e5fef-0">
              Fru talman! Jag tror att vi alla kan vara överens om att den
              här frågan är allt annat än enkel. För mig är den väldigt komplicerad.
            </seg>
            <seg xml:id="i-c263ec6e891352e1-0">
              För ett kvartssekel sedan hade vi ett rätt stort problem, som
              man kan uttrycka med ett ord: underfinansiering. Det var så pass
              allvarligt att man i början av 90-talet sade att man måste göra
              någonting åt det.
            </seg>
            <seg xml:id="i-e07a1b24c5f1b116-0">
              En grupp tillsätts, och en rapport presenteras i juni 1993. Jag
              tror att det är lämpligt att gå tillbaka och titta lite närmare
              på vad man sade i den rapporten för att på rätt sätt, eller i
              varje fall på ett klokt sätt, kunna bedöma vad det är som händer
              i dag och vad det är vi står och diskuterar.
            </seg>
            <seg xml:id="i-49cb3cb1967a164b-0">
              I denna rapport diskuterade man fyra alternativ vad gäller budgetbeslutsmodellerna.
            </seg>
            <seg xml:id="i-57107adb6cbe452e-0">
              Den första modellen kallades avstämningsmodellen, och det var
              i stort sett status quo med vissa justeringar, det vill säga full
              förslagsrätt, inget inledande rambeslut och så vidare.
            </seg>
            <seg xml:id="i-9375aed0e505f3af-0">
              Den andra modellen var den vi har i dag, rambeslutsmodellen,
              eller tvåstegsmodellen, som har fungerat i närmare 20 år.
            </seg>
            <seg xml:id="i-1c972f5652d95e1c-0">
              En tredje modell, yttrandemodellen, innebar att finansutskottet
              skulle ha en central position vid riksdagsbehandlingen. Fackutskotten
              skulle skicka yttranden till finansutskottet, som sammanställde
              och koordinerade arbetet. Det var alltså en mer centraliserad
              modell.
            </seg>
            <seg xml:id="i-744e02ee5030018e-0">
              Slutligen fanns det en något mer extrem modell, paketbeslutsmodellen,
              som innebar att hela budgeten skulle tas i ett enda beslut utan
              diskussion.
            </seg>
            <seg xml:id="i-c241427e074238f4-0">
              Riksdagen valde alternativ 2 och avvisade de andra tre. Det är
              ganska klart vad det innebär för dagens debatt. Många som deltar
              i debatten tycks tolka beslutet som att det är alternativ 4 som
              gäller, det vill säga att ingenting får ändras i budgeten. Men
              om det hade varit så hade riksdagen uttryckt sig på ett annat
              sätt. Man avvisade också förslag om att begränsa motionsrätten,
              vilket var ytterligare en indikator på att riksdagen markerar
              sitt handlingsutrymme visavi regeringen.
            </seg>
            <seg xml:id="i-a6439987eb9d8a3f-0">
              För mig blir slutsatsen att när man har fattat det första rambeslutet
              och går vidare till fas 2 kan man göra ändringar på utgiftssidan
              under förutsättning att utgiftsnivån inte ökar, som skedde för
              tre år sedan, eller på inkomstsidan om inkomsterna inte minskar.
            </seg>
            <seg xml:id="i-ce3ca8c8a81f55d4-0">
              I botten på hela denna diskussion ligger ju överskottsmålet och
              det krav på saldot som det ställer. Det handlar om politisk neutralitet.
            </seg>
          </u>
          <note xml:id="i-308ccc563c8fb3cd-0">
            Anf. 24 ANDREAS NORLÉN (M) replik:
          </note>
          <u who="jonas_akerlund_38a542" prev="cont" xml:id="i-94003e22ef736a99-0">
            <seg xml:id="i-6d44da3a439db763-0">
              Fru talman! Vi debatterar här en viktig konstitutionell fråga,
              och det är naturligtvis viktigt att gå tillbaka till lagstiftningens
              förarbeten. Jag gjorde det själv i mitt anförande och i de replikskiften
              som jag har deltagit i.
            </seg>
            <seg xml:id="i-800e8457fb8d7d30-0">
              Jonas Åkerlund har rätt när han konstaterar att riksdagen valde
              rambeslutsmodellen, eller tvåstegsmodellen. Det är alldeles klart
              att det innebär att beslutsprocessen har två steg. Frågan är vad
              det innebär för den diskussion som vi för här i dag.
            </seg>
            <seg xml:id="i-1a04e054dbe62918-0">
              I det första steget ska inkomstramarna eller inkomstberäkningen
              fastställas liksom utgiftsramarna för de 27 utgiftsområdena. Sedan
              föreskrivs det att man i steg 2 ska fördela anslagen inom ramen
              för de olika utgiftsområdena.
            </seg>
            <seg xml:id="i-82ac30eaff833725-0">
              Däremot sägs det ingenting om vad som ska göras med inkomstberäkningen
              i något andra steg. Det beror på att det inte finns något andra
              steg för inkomstberäkningen, utan inkomstberäkningen görs i steg
              1 och sedan är det färdigt med det.
            </seg>
            <seg xml:id="i-202038e1cdaaca9b-0">
              Att man har en ordning där man i ett andra steg diskuterar anslagen
              på detaljnivå till olika myndigheter, bidragssystem och annat
              i steg 2 när det gäller utgifterna beror ju på att det är en praktisk
              ordning att ha det så. Då får man också en diskussion inom utskotten
              kring anslagsfördelningen.
            </seg>
            <seg xml:id="i-9316c4a6d5b263c3-0">
              Men det finns inget behov av att ha ett andra steg för inkomstberäkningen,
              för inkomsterna följer av de regelverk vi har i form av skattelagstiftning
              och annat. Då behövs inget andra steg. Det finns inte heller föreskrivet
              något andra steg i inkomstberäkningen.
            </seg>
            <seg xml:id="i-c98628fd724d1ff5-0">
              Då är den rimliga slutsatsen att inkomstberäkningen görs i steg
              1, och sedan finns det inget andra steg för det.
            </seg>
            <seg xml:id="i-f8bb1374f15aebae-0">
              Frågan är om Jonas Åkerlund har läst förarbetena på rätt sätt.
            </seg>
          </u>
          <note type="speaker" xml:id="i-fd5fd9dba572f05c-0">
            Anf. 25 JONAS ÅKERLUND (SD) replik:
          </note>
          <u who="jonas_akerlund_38a542" next="cont" xml:id="i-5cbcf4cc1834d1b4-1">
            <seg xml:id="i-0d88eeea3f353f08-0">
              Fru talman! Vad som är att läsa på rätt sätt kanske är det vi
              diskuterar lite grann.
            </seg>
            <seg xml:id="i-2c92d341df02ceff-0">
              Som jag ser det är tanken med alla ramar i alla sammanhang att
              göra en avgränsning. Om vi agerar på ett sätt som innebär att
              vi spränger ramen, och i detta fall syftet med hela regelverket,
              kan en hoppande majoritet riskera att åstadkomma en underfinansiering,
              därför att man ger efter för impulser att vara generös. Det är
              mänskligt. Regelverket ska skydda oss från sådant.
            </seg>
            <seg xml:id="i-aab695ce3dc71c10-0">
              Däremot ser jag inget hinder mot att vi gör förändringar inom
              ramen som syftar till att stärka budgeten. Det är därför vi gör
              den bedömning som vi gör i frågan. Hela regelverket tillkom ju
              inte för att skydda oss mot beslut som stärker budgeten. Regelverket
              kom till för att skydda oss mot beslut som försvagar budgeten.
            </seg>
          </u>
          <note xml:id="i-4c17e59d4f4f7021-0">
            Anf. 26 ANDREAS NORLÉN (M) replik:
          </note>
          <u who="jonas_akerlund_38a542" prev="cont" xml:id="i-94003e22ef736a99-1">
            <seg xml:id="i-ee2b0d47d18957f5-0">
              Fru talman! Jag kan konstatera att inte heller Jonas Åkerlund
              lyckas riktigt väl med att komma runt de tunga juridiska argument
              som finns för att det inte är tillåtet att i efterhand bryta upp
              inkomstberäkningen.
            </seg>
            <seg xml:id="i-1a3b5d90f8227b12-0">
              Jag anförde lagtextens ordalydelse. Jag anförde juridiska tolkningsmetoder
              för hur man hanterar kollisioner mellan oförenliga lagbestämmelser.
              Jag anförde förarbetena, där en viktig poäng är att man ska fatta
              samlade budgetbeslut så att regeringens budgetförslag kan ställas
              mot samlade budgetförslag från ett eller flera oppositionspartier.
              Det var också ett tydligt syfte, just att få en tydlighet och
              en transparens i budgetarbetet i riksdagen genom att ställa färdiga
              paket mot varandra.
            </seg>
            <seg xml:id="i-36fa8a6fdf256e5a-0">
              Jag anförde riksdagens egen praxis, som också i nästan 20 år
              har byggt just på att man ska ha samlade budgetförslag som ställs
              mot varandra.
            </seg>
            <seg xml:id="i-6f3b75682eec1773-0">
              Jonas Åkerlund oroade sig för hoppande majoriteter. Ja, det gör
              jag också, och jag kan säga att min oro har förstärkts efter det
              beslut som konstitutionsutskottet fattade i går. Det innebär ju
              att man i efterhand kan bryta upp grunderna för inkomstberäkningen
              och i princip i efterhand ompröva alla de över hundra inkomstposter
              som statsbudgeten består av.
            </seg>
            <seg xml:id="i-d186c68f652ae0c0-0">
              Min fråga till Jonas Åkerlund får väl bli samma som jag ställde
              till Peter Eriksson: Var finns egentligen de juridiska argument
              som motsäger de argument som jag nu har framfört?
            </seg>
          </u>
          <note type="speaker" xml:id="i-a4051dfcb935c0b4-0">
            Anf. 27 JONAS ÅKERLUND (SD) replik:
          </note>
          <u who="jonas_akerlund_38a542" xml:id="i-1c33e05d638658b8-0">
            <seg xml:id="i-81fb686133f7a5da-0">
              Fru talman! Bakom varje lagstiftning finns ett syfte, en vilja
              att åstadkomma något eller att skydda sig från något. Lagstiftaren
              måste välja ord för att tjäna det syftet.
            </seg>
            <seg xml:id="i-05660ae87a1fd2d8-0">
              Därför är det inte rimligt att man bortser helt och hållet från
              sammanhangen och syftena utan läser lagstiftarens ord som talibaner
              läser Koranen. Jag tror inte att det är meningsfullt att göra
              så, utan man måste försöka se vad man ville åstadkomma.
            </seg>
            <seg xml:id="i-20ad550df5265340-0">
              Det avgörande syftet bakom allt vi pratar om i dag var att skydda
              staten från underfinansiering.
            </seg>
          </u>
          <note type="speaker" xml:id="i-18b1966d153df85e-0">
            Anf. 28 TUVE SKÅNBERG (KD) replik:
          </note>
          <u who="tuve_skanberg_9d0e2f" xml:id="i-eb5e75983925dc7c-0">
            <seg xml:id="i-2c126db6d4177c96-0">
              Fru talman! Som jag sade i ett tidigare replikskifte är detta
              en stund när man får välja på vilken sida av slalompinnarna man
              ska köra. Man får definiera vem man vill vara och hur man vill
              bli uppfattad. Det privilegiet har också Jonas Åkerlund och Sverigedemokraterna.
            </seg>
            <seg xml:id="i-b6fa3ad047163b0a-0">
              År 1994 – jag minns det själv med bävan – fanns ett parti närbesläktat
              med Sverigedemokraterna, Ny demokrati, här i riksdagen. I ett
              principiellt beslut stödde man tanken på Södertörns högskola.
              Det var en lång beslutsprocess som ledde fram till det, med många
              olika uppvaktningar och många utredningar. Så tog hela riksdagen
              beslutet att stödja Södertörns högskola.
            </seg>
            <seg xml:id="i-fee329bb1239ed15-0">
              Sedan kom frågan till finansieringen – inte att dra ned på statens
              utgifter utom tvärtom att Södertörns högskola skulle få bli finansierad.
              Då röstade Ny demokrati nej till finansieringen. Man minskade
              statens utgifter genom att inte vilja att Södertörns högskola
              skulle byggas.
            </seg>
            <seg xml:id="i-63db33f2d0d305d0-0">
              Är detta helt i sin ordning? Är det detta sätt att tänka och
              reagera som vi kan förvänta oss, om Sverigedemokraterna finns
              i riksdagen nästa mandatperiod, att Sverigedemokraterna tycker
              att det är helt i sin ordning att ha hoppande majoriteter och
              att i ett visst beslut göra si och i ett annat beslut göra så,
              eftersom man faktiskt minskar statens utgifter?
            </seg>
          </u>
          <note type="speaker" xml:id="i-f7b944d08c27e19f-0">
            Anf. 29 JONAS ÅKERLUND (SD) replik:
          </note>
          <u who="jonas_akerlund_38a542" xml:id="i-1c33e05d638658b8-1">
            <seg xml:id="i-632f76692103aed9-0">
              Fru talman! Vilka partier som finns här nästa mandatperiod eller
              inte har jag ingen kristallkula för att svara på, men jag kan
              möjligtvis gissa.
            </seg>
            <seg xml:id="i-2b424ab7c1d8d1c2-0">
              I en demokrati är det ganska naturligt att det ska vara lite
              besvärligt för minoriteten att styra och ställa med majoriteten.
              Om man då inte ser till att man har en majoritet med sig får man
              det besvärligt.
            </seg>
            <seg xml:id="i-6e6308f8514dcdbb-0">
              Vi är här för att ta ansvar, och vi tänker stanna här.
            </seg>
          </u>
          <note type="speaker" xml:id="i-e5262bdeb4c1f9c9-0">
            Anf. 30 TUVE SKÅNBERG (KD) replik:
          </note>
          <u who="tuve_skanberg_9d0e2f" xml:id="i-eb5e75983925dc7c-1">
            <seg xml:id="i-af49d8c8e472ff54-0">
              Fru talman! Beskedet är alltså att Sverigedemokraterna är här
              för att stanna och vill ta ansvar. Hur visar ni det i dag? Vi
              går ifrån ett regelverk, en praxis som har gällt i snart i 20
              år, och ni är de som lägger fingret på vågen. Du har den avgörande
              rösten, kanske bokstavligt talat.
            </seg>
            <seg xml:id="i-c92e329e012e5a64-0">
              Hur kan du vara att lita på när du väljer att stödja en regeländring,
              en praxisändring?
            </seg>
          </u>
          <note type="speaker" xml:id="i-ceaafcd8df987353-0">
            Anf. 31 JONAS ÅKERLUND (SD) replik:
          </note>
          <u who="jonas_akerlund_38a542" xml:id="i-1c33e05d638658b8-2">
            <seg xml:id="i-ad24f821f8a3cea1-0">
              Fru talman! Jag uppfattar det inte som att jag är med och bryter
              någon regel. Jag uppfattar det som att jag är i konstitutionsutskottet
              och tar mitt ansvar och gör den tolkning av detta som jag tycker
              stämmer väl med hur det nuvarande regelverket har arbetats fram.
            </seg>
            <seg xml:id="i-9aab2eb497a2ac9f-0">
              Jag delar inte minoritetens uppfattning.
            </seg>
          </u>
          <note type="speaker" xml:id="i-8dc0c0dc70ae3bb5-0">
            Anf. 32 MIA SYDOW MÖLLEBY (V):
          </note>
          <u who="mia_sydow_molleby_80af82" next="cont" xml:id="i-6999239ef5c541bb-0">
            <seg xml:id="i-c201672f5997b06f-0">
              Fru talman! Vi diskuterar alltså frågan om finansutskottets betänkande
              ska få ställas under proposition i kammaren i eftermiddag.
            </seg>
            <seg xml:id="i-64300ebda9591755-0">
              Som flera tidigare har sagt är regelverket inte glasklart i den
              här frågan, och olika regelverk går åt olika håll. Det går att
              tolka på olika sätt, och det har också hanterats på olika sätt.
            </seg>
          </u>
          <note xml:id="i-25c0f37928b2ce3c-0">
            I budgetpropositionen för 2013 hade regeringen aviserat att den
            skulle komma med ett förslag om skattereduktion för läxhjälp och
            lagt in de ekonomiska beräkningarna i förslaget i budgeten. När
            propositionen kom med förslaget om skattereduktion behandlades
            det i skatteutskottet. Det väcktes följdmotioner, och vid behandlingen
            i kammaren fanns reservationer med avslagsyrkande på propositionen.
            Avslagsyrkandet ställdes under proposition i kammaren.
          </note>
          <u who="mia_sydow_molleby_80af82" prev="cont" xml:id="i-61dad30a9d233a1d-0">
            <seg xml:id="i-91dbfc2601c2c6bf-0">
              I det här fallet togs alltså ett beslut om en del av inkomsterna
              vid ett senare tillfälle. Om reservationen hade bifallits hade
              statens inkomster blivit högre än de beräknade inkomsterna i det
              första rambeslutet.
            </seg>
            <seg xml:id="i-fc9f66463e65038b-0">
              Hösten 2012 lämnade regeringen i budgetpropositionen ett lagförslag
              om privatuthyrning av bostäder. Det förslaget överlämnades till
              civilutskottet och behandlades där. Trots att förslaget hade påverkan
              på inkomstsidan i budgeten behandlade civilutskottet förslaget
              i ett eget betänkande. Reservationer som hade påverkat inkomstsidan
              fanns också med och ställdes under proposition i kammaren. Det
              beslutades alltså inte inom ramen för budgetbeslutet.
            </seg>
            <seg xml:id="i-a0e859e880e027ed-0">
              Det är två tillfällen från förra riksmötet då förslag som påverkade
              inkomstsidan lyftes upp i kammaren efter det att rambeslutet hade
              fattats.
            </seg>
            <seg xml:id="i-7f212e808ca6be9e-0">
              Att vägra att ställa förslag under proposition är en ovanlig
              åtgärd som jag anser kräver en tydlig grund. Om det inte är uppenbart
              att proposition inte ska ställas bör det enligt min uppfattning
              vara så att förslaget får ställas under proposition.
            </seg>
            <seg xml:id="i-9f730b04a3112176-0">
              Man kan tycka att det skulle kunna ställas än högre krav på tydlig
              grund för vägran när det är en riksdagsmajoritet som har ett förslag.
              Men jag anser att även en liten minoritet bör få sitt förslag
              prövat om det inte finns en tydlig grund för vägran.
            </seg>
            <seg xml:id="i-70f570814f314162-0">
              I det här fallet finns det enligt min uppfattning ingen tydlig
              grund för att vägra proposition, och då ska också förslaget få
              ställas under proposition.
            </seg>
            <seg xml:id="i-439c064d456d388c-0">
              Fru talman! Mia Sydow Mölleby har uppenbarligen förberett sig
              noga för debatten och grävt i riksdagens handlingar för att hitta
              exempel som stöder hennes tes.
            </seg>
            <seg xml:id="i-28d490292c481048-0">
              Det var bara synd att hon inte gjorde det.
            </seg>
            <seg xml:id="i-a3eca06777bb2c62-0">
              Frågan om läx-RUT, som var uppe förra riksmötet, handlade om
              ett belopp på ungefär 10 miljoner kronor, det vill säga budgeteffekten
              var ungefär 10 miljoner kronor. Det framgår tydligt av förarbetena
              att utgiftsförslag eller inkomstförändringar som är av marginell
              betydelse inte behöver ingå i första steget av rambeslutsprocessen,
              utan den typen av förändringar kan man besluta om i ett senare
              skede. Därför är läx-RUT-frågan inget exempel som stöder Mia Sydow
              Möllebys och de andra oppositionspartiernas tes.
            </seg>
            <seg xml:id="i-bb113cad82aa9531-0">
              När det gäller frågan om civilutskottet måste jag säga att jag
              inte har exakt koll på vilka belopp som vi talar om där. Men såvitt
              jag vet var även den frågan budgetmässigt en ganska liten fråga.
            </seg>
            <seg xml:id="i-6d8f90dcf6cc96a6-0">
              Mia Sydow Mölleby tycker att man inte ska vägra proposition om
              man inte har mycket goda skäl för det. Jag skulle vilja vända
              på det argumentet och säga: Jag anser att man inte ska angripa
              en väl fungerande budgetordning om man inte har mycket starka
              skäl för det.
            </seg>
            <seg xml:id="i-321f5fb7ed021d96-0">
              Även Mia Sydow Mölleby instämmer möjligen i Socialdemokraternas
              syn att rättsläget är oklart. Min uppfattning är att det är ganska
              klart, men oppositionen säger att det är oklart. Då blir Mia Sydow
              Möllebys slutsats: Okej, rättsläget är oklart i en viktig konstitutionell
              fråga – då trycker vi på gasen och kör ändå!
            </seg>
            <seg xml:id="i-cbe3dfc62e77750f-0">
              Det tycker jag är ett typexempel på hur ett ansvarslöst parti
              beter sig. Vad tycker Mia Sydow Mölleby?
            </seg>
          </u>
          <note xml:id="i-1c73f760d3843559-0">
            I detta anförande instämde Phia Andersson, Billy Gustafsson,
            Helene Petersson i Stockaryd och Lena Sommestad (alla S).
          </note>
          <note xml:id="i-9ab37cb4027951b6-0">
            Anf. 33 ANDREAS NORLÉN (M) replik:
          </note>
          <note type="speaker" xml:id="i-977e188f7fa98698-0">
            Anf. 34 MIA SYDOW MÖLLEBY (V) replik:
          </note>
          <u who="mia_sydow_molleby_80af82" next="cont" xml:id="i-6999239ef5c541bb-1">
            <seg xml:id="i-f678e9dae814a789-0">
              Fru talman! Jag har inte grävt så extremt djupt för att hitta
              de här exemplen. Jag har bara läst utskottets betänkande, där
              båda exemplen finns med.
            </seg>
            <seg xml:id="i-ff403b71743213f3-0">
              Jag har inte heller i det jag har sagt tagit ställning till nivån
              utan bara konstaterar att det faktiskt har tagits beslut i efterskott
              som påverkar regelverket för inkomstsidan.
            </seg>
            <seg xml:id="i-8aa4dfeca2283492-0">
              En beräkning på belopp är alltid en beräkning, och det kan variera
              upp och ned. Men det finns exempel på att inkomstsidan har hanterats
              vid ett senare tillfälle och att det har ställts under proposition
              i kammaren. Det vi diskuterar gäller möjligheten att ställa saker
              under proposition och möjligheten att vägra att göra det. Eftersom
              vi tidigare haft förslag som medfört förändring på inkomstsidan
              och som ställts under proposition anser jag att det är fullt rimligt
              att också detta förslag ska ställas under proposition.
            </seg>
          </u>
          <note xml:id="i-e79678260a7c9958-0">
            Anf. 35 ANDREAS NORLÉN (M) replik:
          </note>
          <u who="mia_sydow_molleby_80af82" prev="cont" xml:id="i-61dad30a9d233a1d-1">
            <seg xml:id="i-f7c58786205c3713-0">
              Fru talman! Det finns inget tidigare exempel på att ett förslag
              av den typ som vi diskuterar i dag har ställts under proposition.
              Här har vi fattat ett beslut i kammaren den 20 november om inkomstberäkningen
              och utgiftsramarna, alltså budgetprocessens första steg. Därefter
              har en majoritet i finansutskottet via ett utskottsinitiativ velat
              bryta upp grunderna för inkomstberäkningen genom att ändra tillbaka
              en viss skattelagstiftning. Något sådant har aldrig tidigare förekommit
              under de snart 20 år som vi haft rambeslutsmodellen.
            </seg>
            <seg xml:id="i-a63ccdef9e9568fd-0">
              Det är en mycket betydande förändring av arbetssättet i riksdagen
              när detta nu godtas av konstitutionsutskottets majoritet. Det
              innebär att man i efterhand kan ompröva alla de över 100 inkomstposter
              som inkomstsidan består av, trots att kammaren har fattat sitt
              enligt riksdagsordningen enda beslut.
            </seg>
            <seg xml:id="i-5335f394966eb2fc-0">
              Visserligen sade jag i mitt anförande att man inte kan kräva
              att Vänsterpartiet ska vara med och bära de konstitutionella traditionerna,
              men eftersom Mia Sydow Mölleby sitter i konstitutionsutskottet
              måste jag ställa frågan: Om man vill vara ett ansvarsfullt parti,
              hur kan man då vilja gå till angrepp mot den sammanhållna budgetprocessen
              och den svenska samsynen i författningsfrågor? Innebär det att
              Vänsterpartiet strävar efter att leva upp till sitt rykte som
              ett ansvarslöst parti som man inte kan lita på, eller hur ska
              vi uppfatta den positionen?
            </seg>
          </u>
          <note type="speaker" xml:id="i-c6a139c55be01036-0">
            Anf. 36 MIA SYDOW MÖLLEBY (V) replik:
          </note>
          <u who="mia_sydow_molleby_80af82" xml:id="i-d089a0e5fa84dcac-0">
            <seg xml:id="i-43958ed900d8a83c-0">
              Fru talman! Jag utgår från de konstitutionella grunderna, som
              stipulerar att vi har ett parlamentariskt system. Vi har ett sätt
              för att välja våra företrädare till riksdagen. Min uppfattning
              är att en riksdagsmajoritet också ska ha möjlighet att få genomslag.
            </seg>
            <seg xml:id="i-ec52182b85896df8-0">
              I det fall vi har en minoritetsregering som inte har stöd från
              en majoritet i riksdagen är det väldigt märkligt om man ska använda
              sig av olika tricksande med regelverket för att få igenom någonting
              som man inte har stöd för. Att försöka köra över en riksdagsmajoritets
              uttryckliga politiska önskan med att på en osäker rättslig grund
              vägra att ställa någonting under proposition anser jag vara fel.
              Jag anser att det konstitutionellt riktiga i det här sammanhanget
              är att låta majoriteten få genomslag.
            </seg>
          </u>
          <note type="speaker" xml:id="i-7afb3539c88f74d3-0">
            Anf. 37 CARL B HAMILTON (FP):
          </note>
          <u who="carl_b_hamilton_f30000" xml:id="i-9f7f4f60438a05ae-0">
            <seg xml:id="i-6de9ecf86be98d23-0">
              Fru talman! Jag läser i medier att om Alliansen skulle förlora
              voteringen i dag skulle det vara ett allvarligt nederlag. Men
              det är enligt min mening en vilseledande beskrivning av den politiska
              effekten.
            </seg>
            <seg xml:id="i-5e8f0ec341a08526-0">
              I stället är det så att om Alliansen förlorar voteringen blir
              det en stor framgång för Sverigedemokraterna och deras försök
              till vågmästarpolitik, en vågmästarroll som serverats Sverigedemokraterna
              av Socialdemokraterna, Vänsterpartiet och Miljöpartiet. Sverigedemokraterna,
              där har ni vinnaren i denna konflikt under hösten.
            </seg>
            <seg xml:id="i-3d73a3c70517a2f1-0">
              Så går jag över till betänkandet. I riksdagsordningen står det
              om budgetprocessen att budgetramen ska tas i ett – jag säger ett
              – enda beslut. Tanken med detta är att riksdagsbehandlingen ska
              hålla ihop budgetens helhet; plus- och minusposter ska organiseras
              så att de bildar en helhet på ett transparent och sammanhållet
              sätt.
            </seg>
            <seg xml:id="i-594103c33d285fff-0">
              Då kommer vi till kärnfrågan: När det nu faktiskt står i riksdagsordningen
              att det ska vara ett – jag säger ett – beslut, varför ska då inte
              riksdagen följa riksdagsordningen? Finns det ett svar på den frågan
              hos någon i kammaren?
            </seg>
            <seg xml:id="i-f2f7bc63d1366520-0">
              För att förstå hur vi har hamnat i denna besynnerliga situation,
              när en majoritet vill att riksdagen ska gå emot sin egen ordningsregel,
              får man gå tillbaka till debattens början i augusti september
              2013.
            </seg>
            <seg xml:id="i-3345c632385d6b3e-0">
              När de rödgröna såg möjligheten att samagera med Sverigedemokraterna
              för att genom ett utskottsinitiativ stoppa höjd brytpunkt, hänvisade
              Magdalena Andersson och andra gång på gång till arbetet i Finansdepartementet
              på 1990-talet av Per Molander och till budgetlagen. Men oppositionen
              har i sina hänvisningar och även här i kammaren i dag stött sig
              på fel lag, den i sammanhanget icke relevanta budgetlagen.
            </seg>
            <seg xml:id="i-0ecfe2e9d242b832-0">
              Och så har det fortsatt hela hösten med ett genant missförstånd,
              om jag uttrycker mig vänligt, om den rättsliga grunden. Oppositionspartierna
              har felaktigt fokuserat på budgetlagen, som främst riktar sig
              till regeringen och dess uttolkare, medan den relevanta frågan
              ju har gällt riksdagsordningens bestämmelser.
            </seg>
            <seg xml:id="i-dd7170cf0ffdc68f-0">
              Det maskeras här lite genom att man talar om syftet. Syftet med
              budgetlagen är annat och snävare än med riksdagsordningen. Riksdagsordningens
              syfte är att se till att Sverige har ett statsskick och ett styre
              som är effektivt och tål törnar från olika politiska majoriteter.
              Budgetlagens syfte är betydligt snävare.
            </seg>
            <seg xml:id="i-868a35319264ed46-0">
              Det är därför mycket bra att talmannens rättsutredning och KU-betänkandet
              indirekt, genom att budgetlagen inte alls figurerar i sammanhanget,
              underkänner hela den ursprungliga utgångspunkten för Socialdemokraternas
              och övriga oppositionspartiers agerande under hösten.
            </seg>
            <seg xml:id="i-cc49b59d76fff385-0">
              Fru talman! Nu tas väl ändå priset av att oppositionen i konfrontation
              och konflikt, som många har påpekat här, vill driva igenom en
              ändrad tolkning av riksdagsordningen, det vill säga de facto närmast
              en författningsändring, så att riksdagsordningen ska anpassas
              till oppositionens uppfattning om vad budgetlagen tillåter.
            </seg>
            <seg xml:id="i-6df47fdea85cef0e-0">
              Det är värt att notera att Socialdemokraterna under hösten inte
              haft kontroll över den parlamentariska process som de själva varit
              del av. Man hade kunnat göra en från egna utgångspunkter ganska
              snygg exit från det pinsamma missförståndet om budgetlagen som
              rättslig grund. Med snygg exit menar jag att Socialdemokraterna
              till exempel hade kunnat säga någonting i stil med: Vi vill med
              väljarna tala om jobb och välfärd och inte om paragrafer och författningsfrågor.
            </seg>
            <seg xml:id="i-316de58145056a4c-0">
              Man hade två tillfällen att göra en sådan här exit. Första gången
              Socialdemokraterna missade den var efter det famösa voteringssjabblet
              i oktober. Då var Sverigedemokraterna väldigt snabba och sade
              bara några minuter efter voteringen att de kommer att upprepa
              utskottsinitiativet när väl rambeslutet fattats.
            </seg>
            <seg xml:id="i-5259524b7c967213-0">
              Andra gången var när Vänsterpartiet genom Ulla Anderssons agerande
              på egen hand, och redan i förväg, yrkade på KU-behandling om talmannen
              skulle vägra ställa proposition, vilket han sedermera också gjorde.
              Vid båda tillfällena var det andra än Socialdemokraterna som dirigerade
              oppositionens agerande.
            </seg>
            <seg xml:id="i-e3de9eae5ce940b6-0">
              Helene Petersson bekräftar detta i sitt inlägg i replikväxlingen
              då hon säger att hon skulle önska att hon inte behövde stå här
              och att den här debatten inte hade behövt äga rum. Det är rätt
              intressant. I det tidigare statsbärande partiet är man uppenbarligen
              inte längre erfaren i riksdagsarbetet. Hur illa ska det då inte
              gå om Socialdemokraterna skulle styra landet om man inte ens förmår
              kontrollera det egna agerandet i de beslutsprocesser som pågår
              i riksdagen.
            </seg>
            <seg xml:id="i-e39670c0821f9abf-0">
              Det är verkligen ett underkännande av Socialdemokraternas regeringsduglighet
              i det lilla formatet. Tänk hur det skulle kunna bli i det stora
              formatet.
            </seg>
            <seg xml:id="i-8741e02de15eb009-0">
              Det sätt varpå – detta har många sagt, och det är verkligen värt
              att understryka – oppositionen vill genomdriva en nytolkning av
              riksdagsordningen, för det är det vi talar om, är i konflikt och
              konfrontation med vad mer än 49 procent av riksdagens ledamöter
              anser.
            </seg>
            <seg xml:id="i-dbd9a46f61dc27b4-0">
              Det bryter ju mot en mer än hundra år gammal samförståndskultur
              i svensk författningspolitik. Och riksdagsordningen själv är som
              bekant ett resultat av denna samförståndskultur.
            </seg>
            <seg xml:id="i-178762315df7770d-0">
              Det är självklart att detta närmast brutala sätt, att utan föregående
              rättslig beredning och samråd över partigränserna gå fram med
              en viktig nyordning på författningsområdet, får allvarliga konsekvenser
              för svensk inrikespolitik framöver.
            </seg>
            <seg xml:id="i-735857b6749c8e6c-0">
              Minoritetsregeringar – som är det normala i Sverige – skulle
              få det betydligt svårare att styra Sveriges offentliga finanser
              och därmed svensk ekonomi. Den ekonomiska politiken blir återigen
              som på 80-talet, alltså mindre förutsägbar och mindre transparent.
              Det var ju just för att undvika dessa problem som man ändrade
              arbetssättet under 1990-talet och införde den nya budgetordningen.
            </seg>
            <seg xml:id="i-bab0d2221d37f969-0">
              I dagens nummer av Dagens Industri bekräftar Peter Eriksson –
              precis som här i debatten – att han tycker att den nya budgetordningen
              är okej och att man ska kunna driva krav att minska utgifterna
              på en mängd områden och faktiskt få igenom det i en budgetprocess.
              Det är helt möjligt. Gång på gång lyser det igenom här i debatten
              att man tycker att man ska ha en återgång till att det ska krävas
              mer än 50 procent av rösterna i budgetfrågor. Men just för att
              skydda minoriteten och göra landet mera ekonomiskt styrbart ändrade
              man detta mot bakgrund av erfarenheterna från 70- och 80-talen.
              Man accepterar alltså en glidning tillbaka till den budgetkultur
              som riksdagen då i samförstånd efter 90-talskrisen avskaffade.
            </seg>
            <seg xml:id="i-0e30b0647df8ecad-0">
              Alltså: 1990-talskrisen förefaller glömd, liksom dess främsta
              offer, och det är det som är det viktiga. Vilka var offren för
              1990-talskrisen? Jo, det var de som blev arbetslösa, de som fick
              kraftigt höjda räntor och skulder samt de som fick sämre ersättningar
              och pensioner än de annars skulle ha fått.
            </seg>
            <seg xml:id="i-ee17438bbaa34ad4-0">
              Jag har noterat att oppositionen påstår att den nuvarande ordningen
              inte alls skulle ha syftat till att skydda minoritetsregeringars
              möjlighet att föra en sammanhållen och förutsägbar budgetpolitik.
            </seg>
            <seg xml:id="i-8fdce1d8404485aa-0">
              Det är ett ju felaktigt påstående. Det framgår mycket klart av
              förarbetena att man med 90-talets budgetreform ville stärka svenska
              regeringars ställning, och inte minst minoritetsregeringars möjligheter,
              framför allt när det gäller den ekonomiska politiken.
            </seg>
            <seg xml:id="i-5baecd7319aac123-0">
              Fru talman! Avslutningsvis: Låt mig citera den förre kanslichefen
              i finansutskottet Ove Nilsson som från 1990-talet har varit med
              om hela resan med ny budgetordning:
            </seg>
            <seg xml:id="i-39e75fb3c0ec777a-0">
              Börjar vi bryta ut beslutspunkter – i budgetprocessen – och behandla
              dem en och en är vi på god väg tillbaka till den ordning som vi
              hade före 1996. Man kan också uttrycka det som att oppositionen
              på sikt vrider ett antal verktyg ur händerna på den regering som
              är satt att styra landet.
            </seg>
            <seg xml:id="i-9d82f8401d7fda97-0">
              Därför vill jag till slut upprepa min fråga:
            </seg>
            <seg xml:id="i-0c691140bd3179f7-0">
              När det nu står i riksdagsordningen att budgeten ska antas med
              ett beslut – ett beslut, inte flera beslut! – varför ska riksdagen
              då inte följa riksdagsordningen?
            </seg>
          </u>
          <note type="speaker" xml:id="i-9dc3a82645a6f757-0">
            Anf. 38 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-d3aa346d6b381226-0">
            <seg xml:id="i-6667b20f84ec3b2c-0">
              Fru talman! Jag tycker att Carl B Hamiltons aktivism för att
              stärka minoritetsregeringars möjligheter att fatta beslut utan
              att ha stöd i parlamentet av en majoritet är intressant. Det är
              den linje som hela regeringen har gått in för under de senaste
              åren.
            </seg>
            <seg xml:id="i-9802e309b5845615-0">
              Detta bryter en ganska lång tradition som vi har haft här i riksdagen
              och där vi har varit någorlunda överens om processen och regelverket.
              Men nu väljer regeringsmakten och partierna i regeringen att till
              varje pris stärka den egna möjligheten att fatta beslut och hoppas
              att man – även om man förlorar nästa val – ska kunna fortsätta
              att styra i minoritet och fatta beslut i strid mot riksdagsmajoriteten.
            </seg>
            <seg xml:id="i-b98d8c2ce9bafc67-0">
              Redan nu kan man se den inriktningen genom att det sker ett missbruk
              av både budgetlagen och riksdagsordningen. Regeringen för in ett
              antal viktiga lagförslag utöver budgeten, och det gör att behandlingen
              blir sämre. Därmed lyckas man få igenom dem utan att det blir
              en noggrann och detaljerad riksdagsbehandling.
            </seg>
            <seg xml:id="i-059c4537b07fee59-0">
              Hur kommer det sig, Carl B Hamilton, att stödet har blivit så
              svagt i Folkpartiet för parlamentarism och demokrati att ni förfaller
              till att försöka att driva igenom ytterligare förändringar för
              att minoriteten ska härska över majoriteten?
            </seg>
          </u>
          <note type="speaker" xml:id="i-f1b9afaad45d892d-0">
            Anf. 39 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-9f7f4f60438a05ae-1">
            <seg xml:id="i-e4dd5d10d42f046a-0">
              Fru talman! Jag är aktivist i denna fråga därför att jag vill
              skydda varje regerings möjlighet att särskilt i den ekonomiska
              politiken driva en effektiv och stabil ekonomisk politik. Om inte
              regeringen förmår detta kommer arbetslösa och andra att få alla
              de problem som jag tidigare berättade om. Det är mitt syfte.
            </seg>
            <seg xml:id="i-b3707d823da8825f-0">
              Det handlar inte om bristande demokrati. Någon här hänvisade
              tidigare till en extrem modell, paketmodellen. Det är ju den som
              tillämpas i Storbritannien, och det är väl världens äldsta fungerande
              demokrati. Eller anser Peter Eriksson att det är ett odemokratiskt
              styrt land?
            </seg>
            <seg xml:id="i-d1c52158b177ed57-0">
              Jag tycker att vår modell är bra. Peter Eriksson vet precis som
              jag att budgetförhandlingar inte är någonting för romantiker.
              Det är ganska osköna huggsexor, och då måste man ha enkla, tydliga
              regler som under de svåra omständigheter som alltid uppstår möjliggör
              att styra landet. Och det är ett viktigt skäl till att vi ska
              ha en minoritetsregering som är väl skyddad mot tillfälliga opinioner.
            </seg>
            <seg xml:id="i-875c8ba8f23f68f0-0">
              Vi har ju dålig erfarenhet från 70- och 80-talen. Det var mot
              den bakgrunden som man under 1990-talet genomförde reformer. Erfarenheten
              av att en regering behöver ett stabilt stöd även om den inte har
              majoritet är som bortblåsta, när man lyssnar på Peter Eriksson.
              Jag tycker att det är otroligt tragiskt faktiskt.
            </seg>
          </u>
          <note type="speaker" xml:id="i-c7df861be56964e8-0">
            Anf. 40 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-d3aa346d6b381226-1">
            <seg xml:id="i-47ab5d5443647a43-0">
              Fru talman! Man kan inte jämföra med regleringar i andra länder
              som har majoritetsregeringar. Det går inte att införa liknande
              regelsystem för minoritetsregeringar. Då har man en helt annan
              utgångspunkt.
            </seg>
            <seg xml:id="i-b9d2b3488f3c39b5-0">
              Jag tycker att det som ni håller på med nu visar på ett förfall
              i regeringspartierna. Det finns politiker som har gått vilse i
              maktens korridorer. De ser nu ut att vara på väg att förlora,
              och därför gör de allt för att ändra regelverket och missbruka
              reglerna för att regeringen ändå ska kunna sitta kvar och genomdriva
              sin politik. Det ser inte bra ut.
            </seg>
            <seg xml:id="i-ea2e95dacbeb403b-0">
              Det vore mycket bättre om ni stod upp för att hitta majoriteter,
              för att skapa regelsystem där folkflertalet respekteras och för
              att skapa majoriteter som kan fungera i en modern parlamentarism
              i stället för att på något sätt försöka missbruka regelsystem
              i maktens riktning och mot att folkflertalet får genomslag.
            </seg>
          </u>
          <note type="speaker" xml:id="i-e177b02da1168cd5-0">
            Anf. 41 CARL B HAMILTON (FP) replik:
          </note>
          <u who="carl_b_hamilton_f30000" next="cont" xml:id="i-1da2ecda478fa484-0">
            <seg xml:id="i-381fcbc4764b8389-0">
              Fru talman! Peter Eriksson pekade på en balansfråga som jag tycker
              är viktig och där man verkligen behöver fundera mera. Det är detta
              med att lägga in lagstiftningsförslag i budgeten. Hur många lagförslag
              ska man kunna lägga in i budgeten och hur många kräver en särproposition?
              Jag är fullt medveten om att det där finns en balanspunkt som
              måhända ibland har blivit överskriden.
            </seg>
            <seg xml:id="i-ee9c5f12d5a215fe-0">
              Sedan skulle jag vilja att alla partier under nästa mandatperiod
              satte sig ned och försökte tydliggöra riksdagsordningen på den
              punkt som vi här har diskuterat. Jag skulle gå in i den förhandlingen
              med ett tydligt mål, att det ska vara en riksdagsordning som skyddar
              en minoritetsregerings möjligheter, särskilt inom den ekonomiska
              politiken så att regeringen kan driva en långsiktig, effektiv,
              transparent och stabil ekonomisk politik. Inför nästa mandatperiod
              skulle jag önska att de politiker som då har ansvaret gör detta.
            </seg>
          </u>
          <note xml:id="i-1bdf16edd3c405dc-0">
            Anf. 42 GUNNAR ANDRÉN (FP):
          </note>
          <u who="carl_b_hamilton_f30000" prev="cont" xml:id="i-11a163399bd8fc4a-0">
            <seg xml:id="i-c92e812b0bf41735-0">
              Fru talman! Hur bör utskottsinitiativ användas? Är det vanligt?
              Hur motiveras det?
            </seg>
            <seg xml:id="i-f18025034f288ff8-0">
              Det hände sig vid den tiden – jag talar nu om tiden innan regeringen
              hade lagt fram sitt förslag till ekonomisk plan för 2014 – att
              riksdagens finansutskott sammanträdde. Det var den 29 augusti
              2013.
            </seg>
            <seg xml:id="i-b52d65c6874c82db-0">
              Förslag väcktes, och jag läser ur protokollet från utskottsmötet,
              § 3, om utskottsinitiativ med anledning av regeringens föreslagna
              höjning av brytpunkten för statlig skatt. Den som stod för detta
              förslag var Sven-Olof Sällström, tillhörande Sverigedemokraterna.
              Det motiverades av att regeringen ville höja skiktgränsen och
              att detta inte var fördelningspolitiskt acceptabelt för Sverigedemokraterna.
            </seg>
            <seg xml:id="i-cc0970e3fecfe0c7-0">
              Utskottet, och jag återger fortfarande protokollet från utskottsmötet,
              beslutade att inte ta något initiativ. SD-ledamoten reserverade
              sig mot beslutet.
            </seg>
            <seg xml:id="i-d47942d1ac078eca-0">
              I sinom tid, den 21 november 2013, sedan riksdagens majoritet
              dagen innan hade fastställt inkomst- och utgiftsramarna för 2014,
              återkom samma förslag men med ny motivering från Socialdemokraterna,
              Vänsterpartiet och Miljöpartiet. Då handlade det inte om den fördelningspolitiska
              aspekten, som det gjorde den 29 augusti, utan nu handlade det
              om att stärka statens budget och minska upplåningsbehovet. Det
              är två helt olika saker.
            </seg>
            <seg xml:id="i-9f703420e44dba02-0">
              Jag noterar, fru talman, att herr Åkerlund från Sverigedemokraterna
              inte ens har observerat detta i sin argumentation, utan han argumenterar
              nu helt annorlunda än vad man gör i förslaget som Sverigedemokraterna
              har lämnat.
            </seg>
            <seg xml:id="i-932b570c88455843-0">
              Det är svårt att komma ifrån att det beslut som vi nu ska fatta
              i ärendet från konstitutionsutskottet också har materiella effekter
              på ekonomin.
            </seg>
            <seg xml:id="i-bbfb6e61b0dd8713-0">
              En gång i tiden, ännu före den 29 augusti 2013, kom Socialdemokraterna
              och Folkpartiet överens om en stor skattereform. Det var 1990.
              Enligt mitt sätt att se finns det anledning att vårda vissa överenskommelser.
              Det gäller konstitutionella frågor, pensionsöverenskommelsen men
              även, trots att det skett väldigt många ändringar, grunderna för
              1990 års skattereform. I denna reform var det uttalade målet att
              högst 15 procent av skattebetalarna, och då talar vi om de som
              är 20–64 år, skulle betala statlig inkomstskatt.
            </seg>
            <seg xml:id="i-66109bb43d60d47d-0">
              Fru talman! Vårt förslag kommer förmodligen att avvisas här i
              dag, vilket innebär att uppemot 40 procent av heltidsanställda
              män får betala statlig inkomstskatt. Dess värre är kvinnorna inte
              lika väl avlönade och är något färre, 18–20 procent.
            </seg>
            <seg xml:id="i-cbb98ba699ba70c3-0">
              Det är enligt mitt sätt att se det väldigt ovanligt med ett utskottsinitiativ
              från finansutskottet och skatteutskottet. Jag har nu erfarenhet
              från tolv år i skatteutskottet, och jag har varit med om två bifallna
              utskottsinitiativ. Det ena var när Regeringskansliet hade glömt
              notera vilken dag en viss lag skulle träda i kraft. Det andra,
              fru talman, var av ungefär samma viktighetsgrad, det vill säga
              en rent teknisk justering.
            </seg>
            <seg xml:id="i-f2a6fea44919333b-0">
              Det har också förekommit andra utskottsinitiativ. Dåvarande vice
              ordföranden i skatteutskottet väckte 2005 ett förslag om höjd
              gräns för skattefri bärplockning. Det avvisades då av dåvarande
              ordförande i skatteutskottet, och det säger jag ingenting om.
              Dess bättre meddelade dåvarande finansministern två dagar senare
              att detta skulle bifallas.
            </seg>
            <seg xml:id="i-c1aae2a1f0d19421-0">
              Man ska som sagt vårda viktiga beslut.
            </seg>
            <seg xml:id="i-be661aa9320e0fd6-0">
              Fler svenskar kommer nu att betala statlig skatt 2014. Det kan
              synas vara bra. Svenskarnas inkomster ökar. Det är nationalekonomiskt
              inget stort beslut, men det är ett litet, litet steg på den väg
              som Folkpartiet och Socialdemokraterna kommit överens om att inte
              beträda, nämligen att så väldigt många människor ska betala statlig
              skatt.
            </seg>
            <seg xml:id="i-20f07df6a2fd6a20-0">
              Om konstitutionsutskottets nuvarande förslag godkänns innebär
              det att vi tar ett litet steg på den väg som dåvarande finansministern
              Kjell-Olof Feldt beskrev som ett perverst skattesystem. Det vill
              jag inte medverka till.
            </seg>
          </u>
          <note type="speaker" xml:id="i-e817d5198e751234-0">
            Anf. 43 LENA SOMMESTAD (S):
          </note>
          <u who="lena_sommestad_8691c8" next="cont" xml:id="i-9b6dfc334658c300-0">
            <seg xml:id="i-6a9c8a5f5d2a6f03-0">
              Fru talman! Jag vill gärna efter dessa sista inlägg från företrädare
              för finans- och skatteutskotten återföra frågan till konstitutionsutskottets
              bord och påminna om vad det här ärendet i grunden handlar om.
            </seg>
            <seg xml:id="i-2f8f11bf6b67263c-0">
              Det vi gör i dag är att vi löser en tvist i en enskild fråga
              om ett yrkande från finansutskottet. Och konstitutionsutskottets
              beslut grundas i en strikt tolkning av regelverket. Konstitutionsutskottet
              gör bedömningen att finansutskottets yttrande inte strider mot
              riksdagsordningen.
            </seg>
            <seg xml:id="i-3564db4c9d776080-0">
              Som vi har hört i debatten knyter den här frågan också an till
              större frågor: om rambeslutsmodellen, om det svenska statsskicket
              och hur vi vill att det ska fungera i framtiden. Det handlar inte
              minst om maktbalansen mellan regering och riksdag.
            </seg>
            <seg xml:id="i-cd6e2772a304aac2-0">
              I de här frågorna finns det tydliga skiljelinjer mellan partierna.
              Det har framkommit i dagens debatt. Det är också tydligt i det
              betänkande från den parlamentariska Budgetprocesskommittén som
              presenterades i höstas. Som ledamot av kommittén vill jag gärna
              bidra med några observationer från det arbetet.
            </seg>
            <seg xml:id="i-eea91acb23f63121-0">
              Allianspartierna drev i Budgetprocesskommittén att riksdagsordningen
              på väsentliga punkter skulle ändras i syfte att ytterligare formalisera
              regelverket för rambeslutsmodellen och ytterligare begränsa riksdagens
              handlingsutrymme. Det handlar om att ge minoritetsregeringar en
              starkare ställning.
            </seg>
            <seg xml:id="i-41f9352ef8f321b5-0">
              Från oppositionens sida motsatte vi oss flera av förslagen. Vi
              ansåg att dagens regelverk uttrycker en rimlig maktbalans mellan
              regering och riksdag inom ramen för det parlamentariska statsskick
              som vi har i dag.
            </seg>
            <seg xml:id="i-659c51f00725d40c-0">
              Mest intressant i relation till dagens debatt är att Budgetprocesskommittén
              övervägde förslag om att begränsa utskottens initiativrätt just
              i budgetfrågor, men kommittén avstod till sist från att lägga
              fram sådana förslag. Budgetprocesskommittén landade alltså i slutsatsen
              att dagens ordning, som inte sätter några formella hinder för
              utskottens grundläggande initiativrätt, skulle bestå. Det illustrerar
              det handlingsutrymme som riksdagen i dag har.
            </seg>
            <seg xml:id="i-adfd78db7a3d3e44-0">
              Jag tycker att det är bra att vi i Budgetprocesskommittén hade
              ett öppet och rakt samtal om hur vi vill ha framtidens riksdagsordning.
              Jag respekterar att allianspartierna driver att de vill genomföra
              omfattande förändringar, även om man normalt inte har gått i strid
              om den här typen av procedurfrågor på det sätt som allianspartierna
              valde att göra i budgetprocessutredningen.
            </seg>
            <seg xml:id="i-b25c647d0a906d23-0">
              Låt mig också säga att allianspartierna bör kunna se att de nya
              paragrafer som man skulle vilja se i framtidens riksdagsordning
              faktiskt inte finns där i dag. Det är just därför som konstitutionsutskottet
              har gjort klart att finansutskottets yrkande ligger inom ramen
              för vad som är möjligt inom dagens riksdagsordning.
            </seg>
            <seg xml:id="i-dee6a2f71d4c955d-0">
              Rambeslutsmodellen har gett minoritetsregeringar en starkare
              ställning i budgetprocessen, och det var avsikten. Men det betyder
              inte att det parlamentariska läget i riksdagen saknar betydelse.
            </seg>
            <seg xml:id="i-41f6c6cfa9541952-0">
              Vi ser fram emot att få diskutera de här frågorna vidare. Det
              tycker jag är mycket bra. I de diskussionerna kommer vi socialdemokrater
              med vår mycket långa erfarenhet av att sitta i regeringsställning
              att söka majoritet för våra förslag, fortsatt värna om en stark
              ställning för riksdagen, för vi bedömer att en stark ställning
              för riksdagen är bra. Med en stark ställning för riksdagen har
              vi också alla förutsättningar att med god samsyn värna statens
              finanser.
            </seg>
          </u>
          <note xml:id="i-7e104f34539b9cd6-0">
            I detta anförande instämde Phia Andersson, Hans Ekström, Billy
            Gustafsson, Hans Hoff, Leif Jakobsson och Helene Petersson i Stockaryd
            (alla S).
          </note>
          <note xml:id="i-60afb57db1190d0d-0">
            Anf. 44 ANDREAS NORLÉN (M) replik:
          </note>
          <u who="lena_sommestad_8691c8" prev="cont" xml:id="i-a0a15bfa3149c783-0">
            <seg xml:id="i-b8beb221c845559b-0">
              Fru talman! Lena Sommestad anknyter till diskussionerna i Budgetprocesskommittén
              i sitt anförande, och jag ska göra ett par reflexioner med anledning
              av det.
            </seg>
            <seg xml:id="i-f4f46599490fc41b-0">
              Jag har haft uppfattningen att det under inledningen av kommitténs
              arbete fanns en rätt öppen diskussion och en beredvillighet att
              göra upp om en del förändringar men att Socialdemokraterna så
              småningom bytte position när de insåg vad de skulle kunna använda
              för argument i en budgetstrid denna höst. Detta kan Anders Sellström,
              som också satt i kommittén, möjligen utveckla ytterligare.
            </seg>
            <seg xml:id="i-709da880cb2d7d10-0">
              När det gäller det Lena Sommestad sade om önskade förändringar
              i riksdagsordningen kan man, som gjordes i Budgetprocesskommittén,
              föra en diskussion om vilka ändringar man skulle vilja göra i
              brett samförstånd.
            </seg>
            <seg xml:id="i-ffa5327e4d34668d-0">
              Det faktum att man vill göra förändringar innebär dock inte att
              det i dag saknas ett rättsläge att förhålla sig till, och det
              vi debatterar nu är just hur rättsläget ser ut i dag.
            </seg>
            <seg xml:id="i-aa177bc7cbff4ad4-0">
              Från allianspartiernas sida har vi med stöd av till exempel Fredrik
              Sterzel, riksdagsjuristernas utredning och ett antal tunga argument
              framhållit att det finns starka juridiska skäl för att riksdagsordningen
              i dag lägger hinder i vägen för det som oppositionspartierna vill
              göra.
            </seg>
            <seg xml:id="i-a1948f10c8ece092-0">
              Det finns lagtextens ordalydelse, det finns tydliga förarbetsuttalanden
              om den samlade budgetprocessen och det finns nästan 20 års riksdagspraxis
              om den samlade budgetprocessen. Det är argument som finns här
              och nu och som konstitutionsutskottet hade att förhålla sig till.
            </seg>
            <seg xml:id="i-73b151453eee6f39-0">
              Min fråga är om Lena Sommestad har några bättre juridiska argument
              att komma med än dem som hennes partivänner i debatten tidigare
              försökt med, för de har inte riktigt lyft.
            </seg>
          </u>
          <note type="speaker" xml:id="i-8a286c72d343eaa9-0">
            Anf. 45 LENA SOMMESTAD (S) replik:
          </note>
          <u who="lena_sommestad_8691c8" next="cont" xml:id="i-9b6dfc334658c300-1">
            <seg xml:id="i-e02167ca878ea431-0">
              Herr talman! Under Budgetprocesskommitténs arbete fördes de konstitutionella
              argumenten fram av oppositionen från dag ett. Det handlade om
              maktbalansen mellan regering och riksdag och hade ingenting med
              det ärende vi behandlar i dag att göra. Tvärtom var det en mycket
              lång diskussion om de grundläggande frågorna som fördes under
              hela våren.
            </seg>
            <seg xml:id="i-55de8e47579c5506-0">
              När det gäller rättsläget i dag är min poäng att om vi hade haft
              ett tydligt rättsläge och det inte var möjligt att ta initiativ
              på det sätt som finansutskottet har gjort hade det inte funnits
              något skäl att i Budgetprocesskommittén föra fram förslag om att
              det skulle införas en paragraf som begränsar möjligheten.
            </seg>
            <seg xml:id="i-c575399290228721-0">
              Det är också intressant att även den paragraf som diskuterades
              och drevs av Alliansen för att minska dessa möjligheter rymde
              en möjlighet att vid särskilda skäl driva en sådan här fråga.
            </seg>
            <seg xml:id="i-314c341f0a8c62b4-0">
              Detta visar tydligt att vi i dag har ett rättsläge som rymmer
              ventiler.
            </seg>
            <seg xml:id="i-6751b0b4a81e42b4-0">
              I diskussionen som fördes i Budgetprocesskommittén sades också
              att det är viktigt att vi har en balans i frågan om rambeslutsmodellen.
              Går vi tillbaka i hela processen till början av 1994 ser vi tydligt
              att riksdagen inte har velat binda upp sig med formaliserade regler
              för rambeslutsmodellen.
            </seg>
            <seg xml:id="i-6866de180262c494-0">
              Man har lämnat utrymme i form av initiativrätt och genom att
              göra det till en villkorad paragraf som innebär att riksdagen
              med enkel majoritet kan välja att inte använda rambeslutsmodellen.
              Man såg nämligen att det var en långtgående och speciell paragraf
              som bygger på att vi måste ha samsyn och jobba med praxisutveckling,
              vilket är det vi gör just nu.
            </seg>
          </u>
          <note xml:id="i-a2348e6994f9d5f7-0">
            Anf. 46 ANDREAS NORLÉN (M) replik:
          </note>
          <u who="lena_sommestad_8691c8" prev="cont" xml:id="i-a0a15bfa3149c783-1">
            <seg xml:id="i-0aadbe9d95b24462-0">
              Herr talman! Det finns olika rättskällor i Sverige som brukar
              nämnas i den juridiska debatten. Lagtexten är en, förarbetena
              en annan och praxis en tredje. I rättsliga debatter brukar man
              med praxis oftast mena rättspraxis, alltså domstolsavgöranden,
              men i dagens ärende får man närmast koppla det till riksdagspraxis.
              Allt detta är rättskällor som bidrar till att klargöra det rättsläge
              vi har i dag.
            </seg>
            <seg xml:id="i-60637643210896e5-0">
              Jag har ett antal gånger i denna debatt framhållit att såväl
              lagtext som förarbeten och riksdagspraxis går i en och samma riktning,
              nämligen att det inte är tillåtet att bryta upp inkomstberäkningen
              i efterhand.
            </seg>
            <seg xml:id="i-799dd3bcc9579a6c-0">
              Man kan givetvis föra en diskussion om huruvida man borde kodifiera
              praxis eller kodifiera förarbetsuttalanden på olika sätt för att
              föra rättsregler från en rättskälla till en annan, från praxis
              till lagtext, till exempel.
            </seg>
            <seg xml:id="i-8f8e31197164d96b-0">
              Det har dock ingen betydelse för bedömningen av frågan om rättsläget
              här och nu, utan då måste man väga in alla de rättskällor som
              finns – lagtext, förarbeten och praxis – och de talar tydligt
              för att det inte bör vara tillåtet att bryta upp inkomstberäkningen
              i efterhand.
            </seg>
            <seg xml:id="i-16ee47d8bc74b365-0">
              Jag vill apropå initiativrätten för utskotten, som Lena Sommestad
              nämner, påpeka att också här är rättskällorna i form av förarbetena
              tydliga med att utskottsinitiativ ska tas i undantagsfall och
              brukas med varsamhet och att politisk enighet ska eftersträvas
              när man använder verktyget utskottsinitiativ.
            </seg>
            <seg xml:id="i-c4fe9c3a6e53483e-0">
              Det finns inget stöd i förarbetena för att använda utskottsinitiativ
              som ett verktyg i en infekterad sakpolitisk strid. Tvärtom talar
              förarbetena entydigt för att man inte ska göra på det sättet.
              Alltså använder Socialdemokraterna utskottsinitiativen på ett
              vis som vi inte är överens om och tolkar lagen på ett sätt som
              det inte finns stöd för i rättskällorna.
            </seg>
          </u>
          <note type="speaker" xml:id="i-ce9d363f391cca50-0">
            Anf. 47 LENA SOMMESTAD (S) replik:
          </note>
          <u who="lena_sommestad_8691c8" xml:id="i-6d5cc5f9c2440ee1-0">
            <seg xml:id="i-85b8eca272780ddb-0">
              Herr talman! Praxis är något som utvecklas inom ramen för de
              regelverk vi har. Poängen med praxis är att det förändras under
              gång och när nya omständigheter tillträder, vilket är precis det
              som händer i dag.
            </seg>
            <seg xml:id="i-392b35e35b6b53ae-0">
              Vi har sedan några år tillbaka en minoritetsregering som inte
              har velat förankra sina beslut och har pressat majoriteten hårt.
              Det har funnits en stor uppslutning i budgetprocessen, men det
              finns också möjlighet för riksdagen i och med initiativrätten
              att i något fall välja att gå emot och bryta upp efteråt. Det
              har man gjort i detta fall. Hela processen är följd, och allt
              har tagits i ett beslut.
            </seg>
            <seg xml:id="i-6ddba888877c4ed2-0">
              Nästa fråga blir: Vad kan riksdagen göra? Riksdagen kan mycket
              väl göra detta och har också gjort det med omsorg, skulle jag
              vilja säga. Det är mycket sällan som något som detta tas upp,
              men man gör det när man tycker att det är viktigt.
            </seg>
            <seg xml:id="i-7998d68da70de026-0">
              I detta fall är det viktigt eftersom oppositionen har bedömt
              att regeringen inte sköter sin ekonomiska politik på ett ansvarsfullt
              sätt. Därför har man tagit detta steg.
            </seg>
            <seg xml:id="i-71b47186a8ad3f00-0">
              Andreas Norlén talar mycket om rättsläget, och det är viktigt
              när vi ska bedöma riksdagsordningen, som är procedurreglerna för
              hur vi jobbar i riksdagen.
            </seg>
            <seg xml:id="i-8588a9d79cd0a92a-0">
              Men detta handlar också om demokratisyn. Det handlar om hur vi
              ser på riksdagens arbete. Sverker Gustavsson uttryckte det på
              ett bra sätt på det seminarium vi hade: Vi kan utnyttja riksdagen
              som ett samtal för att resonera och komma framåt i demokratisk
              ordning.
            </seg>
            <seg xml:id="i-ba60be0bdee36993-0">
              Så tror jag att vi på bästa sätt kan fortsätta denna process,
              inte genom att bråka och tro att någon jurist utifrån ska tala
              om för oss hur vi ska göra i detta fall.
            </seg>
          </u>
          <note type="speaker" xml:id="i-c74788ae32b499c4-0">
            Anf. 48 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-6fe3eacd5157172a-0">
            <seg xml:id="i-a3c4942e733e79c1-0">
              Herr talman! Jag var tvungen att gå upp när jag hörde Lena Sommestad
              och efter att ha lyssnat på bland andra Peter Eriksson.
            </seg>
            <seg xml:id="i-076dd73b65340a97-0">
              Jag satt med i Budgetprocesskommittén. Syftet med den var att
              formalisera, alltså lagfästa, den praxis vi haft i vår riksdag
              under lång tid angående budgetprocessen.
            </seg>
            <seg xml:id="i-3e2dd8856d234aa5-0">
              För Socialdemokraterna och Lena Sommestad var praxis nog. De
              tyckte att praxis hade fungerat i 20 år och att det var tillräckligt.
              Varför skulle det inte fungera i 20 år framåt? Ungefär detta utgångsläge
              hade Socialdemokraterna i kommittén.
            </seg>
            <seg xml:id="i-da2c42b89ee1723b-0">
              Jag förde bland annat fram att nya partier dyker upp i riksdagen
              med jämna mellanrum som inte har samma historik kring praxis.
            </seg>
            <seg xml:id="i-5feeab36758d3943-0">
              Regelverket spelar självklart mindre roll när vi har en majoritetsregering,
              för då kan majoriteten göra vad den vill. Men om en majoritetsregering
              inte lutar sig mot praxis utan det är fastställt i lag är det
              mycket svårare för majoritetsregeringen att göra och bete sig
              hur som helst. Det är alltså ett skydd för att försvara minoriteter
              i riksdagen, vilket vi aldrig får glömma.
            </seg>
            <seg xml:id="i-f2d12cc4749a010e-0">
              Men nu förstår jag varför Socialdemokraterna och Lena Sommestad
              drev linjen att praxis är nog. Hade de inte gjort det och vi hade
              kunnat lagfästa detta hade vi inte haft denna debatt i dag; det
              är fullständigt klart.
            </seg>
            <seg xml:id="i-9b5d020199c6a550-0">
              Peter Eriksson med flera har fastnat i detta med majoriteten.
              De återkommer hela tiden till det. Men budgetprocessen handlar
              inte om majoritetsbeslut. Den handlar om att samla så många röster
              som möjligt för en budget. Den budget som samlar flest röster
              vinner.
            </seg>
            <seg xml:id="i-7c618c034eade9e0-0">
              Hela tiden får jag dock höra av Peter Eriksson och andra att
              det handlar om majoritetsfrågor och om att skydda majoriteten
              i riksdagen. Nej, det handlar om vilken budget som samlar flest
              röster. Det är detta frågan kokar ned till.
            </seg>
            <seg xml:id="i-e2328fb14354acc6-0">
              Om man inte har den ordningen, då är det bara majoritetsregeringar
              som gäller i framtiden. Syftet med budgetprocessreglerna var ju
              just att kunna hantera detta med budgetprocessen – att den som
              samlar flest röster vinner.
            </seg>
            <seg xml:id="i-bff53cec81bddb74-0">
              Alternativet är att den opposition som nu faktiskt bildar en
              majoritet i riksdagen går ihop om en gemensam budget. Varför gör
              man inte det? Det är den som ska tävla mot alliansregeringens
              budget och slå den på fingrarna.
            </seg>
            <seg xml:id="i-ac91b13915807bbd-0">
              Vi kan inte ha en ordning i riksdagen där man i första hand har
              sitt eget budgetbeslut och i andra hand har en massa andra budgetbeslut
              som man går till val med. Det är ju en fullständigt orimlig hållning
              att säga: Vi yrkar på vår budget i första hand. Sedan faller den,
              för den samlar inte flest röster. Då har vi ett andrahandsyrkande
              och ett tredjehandsyrkande och ett fjärdehandsyrkande. Sedan manglar
              vi det i riksdagen hela tiden. Det kan till slut slå sönder alla
              hundra intäktsposter i en budget. Det är inga problem. Och det
              är likadant på utgiftssidan.
            </seg>
            <seg xml:id="i-e44d701c4245e973-0">
              Det är den ordningen som oppositionspartierna vill driva i riksdagen
              – helt emot den budgetprocess vi har i dag. Budgeten handlar inte
              om majoritet. Den handlar om att samla flest röster. Klarar inte
              en majoritet i riksdagen att samla flest röster kring sin budget
              eller ett gemensamt budgetförslag, då ska man inte göra några
              fler attacker på den budget som har samlat flest röster. Det är
              det hela denna debatt kokar ned till.
            </seg>
            <seg xml:id="i-30958fde594c812e-0">
              (Applåder)
            </seg>
          </u>
          <note type="speaker" xml:id="i-644f737bee2efc97-0">
            Anf. 49 LENA SOMMESTAD (S) replik:
          </note>
          <u who="lena_sommestad_8691c8" xml:id="i-6d5cc5f9c2440ee1-1">
            <seg xml:id="i-ceb496f0d5dc5155-0">
              Herr talman! Det är bra att vi får en bekräftelse på att den
              linje som Socialdemokraterna drev i Budgetprocesskommittén var
              konsekvent ända från början när det gällde vår syn på praxis.
              Vi tycker att rambeslutsmodellen är oerhört viktig och har fungerat
              väl, och vi ska fortsätta utveckla den i praxis.
            </seg>
            <seg xml:id="i-cc7a16557a967522-0">
              Vi var också eniga om en hel del i Budgetprocesskommittén; det
              ska vi inte glömma bort. Men det vi diskuterar nu handlar inte
              om vad jag eller andra drev i Budgetprocesskommittén, utan det
              handlar om det ramverk vi har i dag. Det är inte så betydelsefullt
              för det vi ska avdöma i dag.
            </seg>
            <seg xml:id="i-b1da04aa2e24d969-0">
              Jag måste säga att jag är förvånad över de diskussioner som förs
              här om att det är så märkligt att man måste ha majoritet, att
              man inte behöver ha majoritet i budgetfrågor och så vidare. Det
              bekräftar den bild som jag har fått av vad allianspartierna tycker:
              Just i budgetfrågor behöver man inte ha majoritet. Där kan man
              gå fram utan majoritet.
            </seg>
            <seg xml:id="i-15bc06710e5ddc78-0">
              Det kan man naturligtvis göra om man inte får något mothugg –
              vi tar det i ett steg, och det är ingen som går emot – och om
              man upprätthåller det förtroende och den grundläggande samsyn
              om värdet av en samlad budgetprocess som vi har. Men i grunden
              har vi ett parlamentariskt statsskick i det här landet.
            </seg>
            <seg xml:id="i-dd3f8251382f5921-0">
              Då är min fråga: Är det Anders Sellströms uppfattning att vi
              ska ändra vårt parlamentariska statsskick – även formellt – på
              så sätt att en minoritetsregering alltid ska kunna få igenom sina
              förslag, oavsett läget i riksdagen? I så fall är det verkligen
              en förändring av vårt statsskick som här föreslås.
            </seg>
          </u>
          <note type="speaker" xml:id="i-68b93fcb214628e5-0">
            Anf. 50 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-6fe3eacd5157172a-1">
            <seg xml:id="i-ff2f955be6107ab2-0">
              Herr talman! Det verkar som om Lena Sommestad helt glömmer bort
              sin egen historia. Det var ju ni socialdemokrater som fick till
              stånd bland annat detta regelverk kring budgetprocessen som säger
              att den budget som samlar flest röster vinner. Det är ju ni som
              har lagt grunden för detta. Lena Sommestad har hänvisat till denna
              praxis i Budgetprocesskommittén och nu även här i kammaren i den
              här debatten. Det är inte jag. Jag har inte varit med i den historien.
            </seg>
            <seg xml:id="i-13ee2f96d65e7d3b-0">
              Jag har inte tagit beslut om att det ska vara majoritetsbudgetar,
              alltså att flest röster ska överstiga 50 procent i kammaren. Lena
              Sommestad, du försöker skriva om någonting här. Du försöker ändra
              någonting angående budgetprocessen.
            </seg>
            <seg xml:id="i-ac90b06e1afd4bd7-0">
              Sedan är min fråga tillbaka till dig: Det står ju klart och tydligt
              att ramarna tas och fattas med ett klubbslag – ett klubbslag.
              I dag kommer ett nytt klubbslag. Hur många blir det? Ett beslut
              fattade vi redan den 20 november. I dag fattar vi ett till om
              intäktsramarna. Hur många klubbslag blir det, Lena Sommestad?
            </seg>
          </u>
          <note type="speaker" xml:id="i-6cffa7ebbedb08c8-0">
            Anf. 51 LENA SOMMESTAD (S) replik:
          </note>
          <u who="lena_sommestad_8691c8" xml:id="i-6d5cc5f9c2440ee1-2">
            <seg xml:id="i-89afe94f50464170-0">
              Herr talman! Låt mig först påminna om att vi är eniga om att
              vi har en väldigt bra budgetprocess och att hela den budgetprocessen
              är ett enormt stöd för regeringen i fråga om att driva igenom
              ett budgetbeslut.
            </seg>
            <seg xml:id="i-a57da8aa0554b011-0">
              Det handlar om procedurerna som vi har lagt upp, som är helt
              annorlunda än de var tidigare. Man lägger upp hela processen på
              det sättet att man tar ett samlat beslut, precis som Anders Sellström
              beskriver. Det är ett enormt stöd – det ger ett försteg för regeringen
              som har försvagat riksdagens ställning och stärkt regeringens
              ställning.
            </seg>
            <seg xml:id="i-68f5a1cf1c509f6e-0">
              Vad jag är väldigt tydlig med att säga är att riksdagen under
              hela den processen har varit väl medveten om att rambeslutsmodellen
              påverkar riksdagens arbete på ett långtgående sätt. Den försvagar
              fackutskottens ställning och stärker finansutskottets ställning
              på bekostnad av övriga utskott. Den stärker regeringens ställning.
              Vi har varit medvetna om detta och sagt att det är en konsekvens
              som vi får ta eftersom det är viktigt att ha en väl fungerande
              budgetprocess.
            </seg>
            <seg xml:id="i-24ac0efbc928973f-0">
              Men det har också hela tiden varit så att den grundläggande styrkan
              som riksdagen har – initiativrätten till exempel – finns kvar.
              Det är också så, som jag sade, att det här är en villkorad paragraf
              som riksdagen i slutändan har i sin hand. Det har vi sagt är en
              rimlig balans när det gäller hur riksdagen ska arbeta eftersom
              vi i grunden har ett parlamentariskt system.
            </seg>
            <seg xml:id="i-0814d653a23bc441-0">
              För att upprätthålla denna väl fungerande ordning sade Riksdagsutredningen
              redan från början att det allra viktigaste inte är paragraferna
              utan att det allra viktigaste är den samsyn som vi har om att
              regelverket ska fungera. Vi är beredda att värna om den samsynen
              och har gjort det i mycket stor utsträckning.
            </seg>
            <seg xml:id="i-9594801219adfa1b-0">
              Nu har oppositionen i en enda fråga utnyttjat det handlingsutrymme
              som riksdagen har. Det är bra, och det visar att vi har en riksdag
              som kan utnyttja sitt handlingsutrymme när den tycker att det
              behövs. Det hotar inte denna ordning.
            </seg>
          </u>
          <note type="speaker" xml:id="i-f440843de1ae81b9-0">
            Anf. 52 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-6fe3eacd5157172a-2">
            <seg xml:id="i-0faf0385d1762072-0">
              Herr talman! Jag hör tydligt och klart att Lena Sommestad inte
              svarar på min fråga om hur många klubbslag det blir angående ramen
              som skulle fattas beslut om med ett klubbslag. Vi kommer ju att
              fatta ett till. Ett plus ett är två, så där bryter vi direkt mot
              riksdagsordningen; det är fullständigt klart.
            </seg>
            <seg xml:id="i-b4aa98c8a2132112-0">
              Jag konstaterar också att detta med att ändra praxis, som Lena
              Sommestad vill och har velat värna, blir väldigt tydligt i och
              med det beslut som kommer att fattas i riksdagen i dag.
            </seg>
            <seg xml:id="i-9e32318688912921-0">
              Lena Sommestad hänvisar fortfarande till en majoritet. Det är
              självklart att en majoritet kan ta en massa initiativ och beslut
              i en riksdag, men i budgetfrågan handlar det inte om majoritet.
              Det står så, klart och tydligt. Det handlar om att samla flest
              antal röster kring en budget.
            </seg>
            <seg xml:id="i-887c4288dafcb601-0">
              Vad hindrar Lena Sommestad och Socialdemokraterna, Miljöpartiet,
              Vänsterpartiet och Sverigedemokraterna från att gå ihop om en
              gemensam budget? Det finns inget som hindrar det. Varför gör man
              inte det och håller sig till budgetprocessens spelregler och det
              som är fast förankrat i riksdagsordningen? Varför gör man inte
              det?
            </seg>
            <seg xml:id="i-9f854c1dd6546c92-0">
              Det gör man inte, och då borde allting falla. Det är en självklarhet.
              Men vad gör man då som alternativ nummer två och tre? Jo, då går
              man in i budgetprocessen med säryrkanden som direkt slår sönder
              det som har funnits i praxis och som vi i Budgetprocesskommittén
              ville formalisera i lagen. Och man fattar nu två beslut med två
              klubbslag om rambeslutet som i riksdagsordningen bara ska fattas
              med ett beslut.
            </seg>
            <seg xml:id="i-f4abdb9b148e348b-0">
              Lena Sommestad, du har brutit med din egen praxis som du har
              hänvisat till och som du tycker har styrt länge och kommer att
              fortsätta gälla. Och det första du gör efter att ha suttit i Budgetprocesskommittén
              är att slå sönder denna praxis. Det är sorgligt, Lena Sommestad,
              mycket sorgligt.
            </seg>
          </u>
          <note xml:id="i-ba9fe1bcceca675b-0">
            Överläggningen var härmed avslutad.
          </note>
          <note xml:id="i-6d045e58dba3bab0-0">
            7 § Integration och jämställdhet
          </note>
          <note type="speaker" xml:id="i-bb7e1efdc1991b8f-0">
            Anf. 53 MARIA STENBERG (S):
          </note>
          <u who="maria_stenberg_8d82fd" xml:id="i-453cf057932c994f-0">
            <seg xml:id="i-a5fe62a713108123-0">
              Herr talman! Vi ska nu övergå till att debattera Utgiftsområde
              13 Integration och jämställdhet .
            </seg>
            <seg xml:id="i-948182a1a0b11d20-0">
              Ingen av oss har nog missat att julhelgen är på väg, och tyvärr
              går det oftast fortare än vad vi själva tror. Många längtar efter
              julen, men alltför många bävar inför de ekonomiska krav som julen
              också innebär. Det ska vara julklappar, massor av mat och man
              förväntas vara så himla glad och lycklig just under julhelgen.
            </seg>
            <seg xml:id="i-db80eae7ac3ec690-0">
              Sverige är ett fantastiskt land för många men inte för alla.
              Arbetslösheten biter sig envist kvar, skolresultaten i våra skolor
              faller och anställda inom vård och omsorg försöker förtvivlat
              att springa fortare och fortare när bristen på resurser blir tydligare
              och tydligare. Revorna i vår gemensamma välfärd är och blir tydligare
              för fler och fler människor.
            </seg>
            <seg xml:id="i-ee435c7e3e0078c8-0">
              Inför valet 2006 lovade Moderaterna människor lägre arbetslöshet
              och ett minskat utanförskap. Det var inget fel på den ambitionen,
              men resultaten av politiken visar att verklighetens vardag för
              många i Sverige blev något helt annat. Titta på hur långtidsarbetslösheten
              i Sverige har utvecklat sig. Det ger en skrämmande insikt. Omsorgen
              om vad det innebär ekonomiskt för dem som varit arbetslösa under
              en lång tid verkar inte engagera majoriteten nämnvärt.
            </seg>
            <seg xml:id="i-c705a61a46cb9fb1-0">
              Jobb med en anständig lön, kollektivavtal som garant för att
              försäkrings- och pensionsinbetalningar sker och ett systematiskt
              arbetsmiljöarbete från arbetsgivarna borde vara självklarheter.
              Men det haltar betänkligt på svensk arbetsmarknad i dag. Klyftan
              på arbetsmarknaden blir djupare och djupare.
            </seg>
            <seg xml:id="i-a95aa3059e0b423b-0">
              Herr talman! Det är krig, oroligheter och svält i världen. Människor
              lider och flyr för sina liv. Jag är stolt över att Sverige öppnar
              sina dörrar och tar emot människor som behöver en fristad. Det
              finns en bred politisk majoritet för den inställningen. Det är
              bra för människorna som flyr, och det är bra för Sverige. Men
              det ställer naturligtvis krav på vårt bostadsbyggande, på skolorna,
              på vården och inte minst på arbetsmarknaden.
            </seg>
            <seg xml:id="i-ed7f7030ee849035-0">
              När du är nyanländ invandrare är tiden från att du kommer till
              Sverige till att du får ett jobb fortfarande alltför lång, och
              det borde vara hög tid att utvärdera och faktiskt åtgärda bristerna
              inom etableringsreformen. Det poängterar vi socialdemokrater i
              vårt särskilda yttrande. Samarbetet mellan kommunerna och Arbetsförmedlingen
              funkar på vissa håll och inte alls på andra håll. Det gäller inte
              bara insatser för nyanlända utan för många andra arbetslösa grupper
              också.
            </seg>
            <seg xml:id="i-61bcd516fd68e924-0">
              Den borgerliga majoriteten borde i dag kunna erkänna att det
              inte var helt lyckat eller särskilt smart att ta bort alla statliga
              pengar från kommunerna för nyanlända invandrares intåg på den
              svenska arbetsmarknaden. Brister i kommunikationen mellan kommunerna
              och Arbetsförmedlingen och brister i insatserna är tydliga. Det
              är många nyanlända invandrare som har fått betala priset för det.
              Det finns att göra, och det är nog dags för en ny regering.
            </seg>
            <seg xml:id="i-f248731333db246f-0">
              Herr talman! Språket är nyckeln. Det säger ju sig självt att
              det är så, men det tål att upprepas. Men det tål också att påpekas
              att inlärningen av ett helt nytt språk är olika från person till
              person. Med andra ord tar det mer eller mindre lång tid.
            </seg>
            <seg xml:id="i-e41b7b961d00d5ab-0">
              Jag besökte sfi-undervisningen i Luleå för några veckor sedan.
              Jösses, vad de kämpade med studierna där. Några grupper hade kommit
              väldigt långt i att erövra det svenska språket. Några andra kämpade
              glatt med det mest basala som att kunna hantera svenska pengar
              och handla. Men det kämpades hårt på den nivå som varje enskild
              individ var på.
            </seg>
            <seg xml:id="i-921f0b94127a12d1-0">
              Den borgerliga majoriteten, kanske särskilt Folkpartiet som har
              ansvar för skolan och skolresultaten, har varit ivrig när det
              handlar om sfi-bonusen. Jag vet inte riktigt vad jag ska säga
              – vad var det jag sa eller sent ska syndaren vakna. Men majoriteten
              har i alla fall sansat sig och föreslår nu att den orättvisa sfi-bonusen
              ska tas bort.
            </seg>
            <seg xml:id="i-bf01b2c7b6c4b071-0">
              Om jag ska raljera kan jag kanske säga att bonusar i allmänhet
              oftast inte visar sig vara ett lyckat system. I många fall påverkar
              de varken resultaten eller för den delen boksluten. Vi har sett
              alltför många prov på ofantliga bonusutbetalningar trots misslyckade
              resultat. Det kanske finns fler som så här kring julhelgen kan
              sansa sig.
            </seg>
            <seg xml:id="i-76478237ce17e2f2-0">
              Herr talman! Jag inte låta bli att fundera över varför den borgerliga
              majoriteten anser att nystartszoner är ett sådant spännande experiment.
              Varför kan inte personer som är bosatta i det som regeringen kallar
              för utsatta områden pendla till ett arbete i en annan stadsdel?
              Är det inte en del av er så kallade arbetslinje att personer ska
              ta ett jobb även om det innebär flytt eller pendlande? Människor
              som finns i etableringsreformen, som gäller i två år för den enskilde,
              ska inte kunna neka ett jobberbjudande som innebär flytt. Många
              arbetslösa känner nog av regelverket i a-kassan som innebär att
              man ska ta ett jobb oavsett var man bor sedan tidigare. Inte ens
              100 dagar får man på sig enligt er politik.
            </seg>
            <seg xml:id="i-a5050c129fdbc93a-0">
              Varför ska vissa människor till varje pris stanna i sin stadsdel?
              Förklara det för mig, men förklara det särskilt för dem som bor
              i områdena. Reglerna för de eventuella arbetsgivare och företagare
              som vill starta verksamhet i områdena är också mer än lovligt
              invecklade. Det skulle ta alltför lång tid att här i talarstolen
              förklara dem.
            </seg>
            <seg xml:id="i-db871e66f3035fbb-0">
              Ja, så gick det med regeringens och den borgerliga majoritetens
              regelförenklingar för företagarna.
            </seg>
            <seg xml:id="i-20bc5d4dce0d9698-0">
              Att pendla till sitt jobb är vardag för många människor som bor
              runt storstäderna. Det vittnar väl ändå frustrationen från mängder
              av arbetspendlare om när kollektivtrafiken inte går på vintern?
              Det är väl ingen här i kammaren som har missat det?
            </seg>
            <seg xml:id="i-cc39c6f1d35155e6-0">
              Om experimentet handlar om att få arbetsplatser till områdena,
              varför har ni inte utlokaliserat de arbetstillfällen, statliga
              myndighetsjobb och kommunal service, som ni faktiskt politiskt
              styr över? Till och med jag som bor i glesbygden vet hur förödande
              det blir när statlig service till medborgarna drar sig tillbaka.
              Det blir ingen positiv utveckling direkt. Använd er politiska
              makt och flytta ut jobben.
            </seg>
            <seg xml:id="i-4a61ccccbb120646-0">
              Miljöpartiet har begärt en utredning från riksdagens utredningstjänst
              om vad som har hänt med de statliga jobben under er regeringstid.
              Jag kan varmt rekommendera er i majoriteten att läsa den under
              julen. Den visar tydligt att de statliga jobben har flyttat från
              glesbygden in till storstäderna men uppenbarligen inte till de
              så kallade utsatta områdena som ni vurmar för. Jag är tyvärr övertygad
              om att detta påfund är att likna vid det som numera är borgerlig
              arbetsmarknadspolitiks signum – ett misslyckande.
            </seg>
            <seg xml:id="i-c4fd93617ccdbec8-0">
              Herr talman! Vi socialdemokrater har i vårt budgetalternativ
              flyttat 100 miljoner från det som den borgerliga majoriteten kallar
              för Urban 15 till skolor där hälften av eleverna inte når behörighet
              till gymnasieskolan. Med tanke på Sveriges katastrofala ras i
              PISA-undersökningen känns det som att vi socialdemokrater har
              gjort en mycket strategisk och väldigt bra prioritering för framtidens
              elever.
            </seg>
            <seg xml:id="i-6a5d24524728749b-0">
              Herr talman! När det gäller förslaget om en permanent utvidgning
              av målgruppen för etableringslagen har jag inget att säga om tidsgränsen.
              Men det är ett lappande och lagande i etableringsreformen, kan
              jag tycka. Det är inte alls länge sedan riksdagens kammare antog
              en förändring i etableringsreformen, och nu är det dags igen.
              Man lappar och lagar. Men vad jag saknar, och vad vi socialdemokrater
              saknar, är en utvärdering av insatserna i etableringsreformen.
              Det hade varit på sin plats att föreslå.
            </seg>
            <seg xml:id="i-03d2d39ace28ca39-0">
              Med det önskar jag herr talmannen och kammarkansliet en riktigt
              god jul och ett gott nytt år, för jag tror inte att jag kommer
              att stå i talarstolen igen innan det är dags för riksdagens juluppehåll.
            </seg>
          </u>
          <note type="speaker" xml:id="i-1d95a72994f16bc9-0">
            Anf. 54 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-eb7e9ee2f74eed24-0">
            <seg xml:id="i-5c8a36002dd9a96f-0">
              Herr talman! Jag vill tacka föregående talare, Maria Stenberg,
              för en bra genomgång av läget när det gäller det här området.
            </seg>
            <seg xml:id="i-c447d81afb905123-0">
              Jag skulle vilja lyfta upp ett antal frågor. En av dem handlar
              om antidiskrimineringsbyråerna i Sverige. De bedriver en verksamhet
              som vi i Miljöpartiet tillsammans med våra kolleger i Socialdemokraterna
              och Vänsterpartiet genom budgetsamverkan såg till fick ett bra
              och innovationsrikt stöd så att vi kan leva upp till de höga krav
              som ställs på de länder som har ratificerat kommissioner som handlar
              om mänskliga rättigheter och antirasism.
            </seg>
            <seg xml:id="i-f61d10b7224b728f-0">
              Herr talman! I somras hade flera av dessa antidiskrimineringsbyråer
              så kallade ärendestopp på grund av för hög arbetsbelastning. Det
              innebar att tre av de fem lokala antidiskrimineringsbyråerna som
              har jurister inte kunde ta emot fler ärenden. Situationen är inte
              hållbar om Sverige vill fortsätta kalla sig en rättsstat, och
              det krävs insatser på flera områden för att stärka skyddet i enlighet
              med EU:s direktiv. Det är ingenting vi gör för att det är överkurs
              eller för att vi skulle vara särskilt humana i vår del av världen.
              Det är en del av idén med att jobba för lika rättigheter för alla.
            </seg>
            <seg xml:id="i-008d6a32e96b84a1-0">
              Ideella föreningar har enligt diskrimineringslagen, som alliansregeringen
              sjösatte under förra mandatperioden och som i stort är ett mycket
              viktigt steg framåt, rätt att stämma i diskrimineringsfall. Tyvärr
              begränsas denna talerätt i praktiken av otillräckliga ekonomiska
              resurser och bristande tillgång till just juridisk kompetens eller
              jurister med processerfarenhet. De fall som har drivits av antidiskrimineringsbyråerna
              hittills har varit så kallade småmål vilket begränsar möjligheten
              att begära diskrimineringsersättning. Att ersättningen är kännbar
              och därmed avskräckande är faktiskt ett EU-rättsligt krav.
            </seg>
            <seg xml:id="i-b23b6ab0a12546d7-0">
              Herr talman! Miljöpartiet anser att det omgående behövs tydliga
              insatser för att förstärka arbetet mot diskriminering. Vi uppmärksammar
              att majoriteten i utskottet i den text som finns tar upp de viktiga
              bitar som faktiskt har hänt på området, men det innebär också
              att vi inte får luta oss tillbaka och anse frågan hanterad. Vi
              ser att det finns en risk för att antidiskrimineringslagstiftningen
              för det stora flertalet kan bli ett tomt skal utan konsekvenser
              för den som diskriminerar och utan möjligheter till upprättelse
              för den som blir utsatt.
            </seg>
            <seg xml:id="i-cf82d9c521660962-0">
              Civilsamhället brukar vi prata om som den goda kraften. Det har
              stor potential att driva rättsutvecklande diskrimineringsprocesser
              både utifrån förankringen hos enskilda och utifrån förmågan att
              fånga upp vad som behöver sättas på agendan. I de fall som nu
              drivs utmanas till exempel sällan det svenska rättssystemet med
              hänvisning till internationell rätt vilket är till för att stärka
              skyddet för mänskliga rättigheter i vårt land. Den typen av arbete,
              där man jobbar mot internationell rätt, är relativt vanliga inom
              ett annat område i vårt utskott nämligen arbetsrätten.
            </seg>
            <seg xml:id="i-a0472780aa92ae02-0">
              Om antidiskrimineringsbyråerna tvingas stämma i ärenden där ersättningen
              bör vara högre än högsta nivån för småmål blir alternativet att
              vända sig till en antidiskrimineringsbyrå eller annan intresseorganisation.
              Det är en form av rea på diskrimineringsersättningen, och det
              var väl inte det som var tanken med den nya diskrimineringslagen.
              Den som blir utsatt riskerar dels att inte få skälig ersättning,
              dels att inte få upprättelse i form av en ursäkt eller ett konstaterande
              att diskriminering har förekommit.
            </seg>
            <seg xml:id="i-9fedfe8bbec69ddd-0">
              Det civila samhället kan alltså göra skillnad i arbetet mot diskriminering.
              Då behövs kunskapsmässiga och ekonomiska resurser, och det behövs
              beslutsfattare som tar sitt ansvar för att diskrimineringsskyddet
              blir något annat än en papperstiger.
            </seg>
            <seg xml:id="i-1d6b75a9fabe1104-0">
              Den tidigare folkpartiledaren Bengt Westerbergs utredning Främlingsfienden
              inom oss, SOU 2012:74, om rasism och intolerans föreslår 1 miljon
              i bidrag per antidiskrimineringsbyrå och krav på jurister. Det
              är en ökning från dagens nivå, men det skulle också innebära att
              det förebyggande arbetet får läggas ned om inte bidraget kompletteras
              med kraftfulla lokala och regionala stöd.
            </seg>
            <seg xml:id="i-ff0491ff82d40bc3-0">
              Om visionen är ett samhälle fritt från diskriminering, vilket
              jag tolkar sju av åtta partiers intentioner som, krävs det mer
              än fina ord.
            </seg>
            <seg xml:id="i-11964219392e9840-0">
              Min fråga till regeringspartiernas företrädare som kommer upp
              i talarstolen efter mig är: Vad tänker ni göra utöver det som
              redan har gjorts?
            </seg>
            <seg xml:id="i-d205dc94786aa149-0">
              Än en gång vill jag verkligen lyfta fram och framföra att Miljöpartiet
              tycker att diskrimineringslagen som sjösattes under förra mandatperioden
              var ett mycket viktigt steg framåt, men samtidigt ser vi att inom
              många olika områden, inte minst när det gäller etnicitet och religion
              men också de andra olika diskrimineringsgrunderna, har vi fortsatt
              lång väg att gå.
            </seg>
            <seg xml:id="i-ab53ff6cb2739d5d-0">
              Herr talman! Jag vill också lyfta fram en annan fråga som har
              aktualiserats i dessa dagar i samband med Expressens avslöjanden
              om nätaktiviteter. Miljöpartiet har skrivit en motion i frågan,
              2013/14:K394. Den behandlas också i detta betänkande.
            </seg>
            <seg xml:id="i-7bdb350968622af1-0">
              Många av oss har mycket av vårt sociala samspel på internet.
              Generellt gäller detta desto mer ju yngre individen är även om
              de senaste avslöjandena visar på allt annat än ungdomars aktiviteter.
              Diskussioner och debatter som tidigare fördes bakom stängda dörrar
              eller inte fördes alls förs nu på nätet, ibland öppet och, som
              vi också har sett, anonymt. Få orkar eller har tid att säga emot.
              I stället stängs kommentarsfält eller debattforum, men de rasistiska
              åsikterna – som det gäller i det här fallet – och världsbilden
              bekräftas lätt på sidor som till exempel Avpixlat.
            </seg>
            <seg xml:id="i-48afad6b9a3ba98b-0">
              Är det ett problem? Ja, att skriva en rasistisk kommentar på
              nätet kan orsaka minst lika mycket skada som att säga det rakt
              i ansiktet till en annan människa. Det är bara mycket lättare
              att på ett fegt sätt framföra sin åsikt bakom tangentbordet utan
              att ha i åtanke att det är människor av kött och blod på andra
              sidan.
            </seg>
            <seg xml:id="i-25992e8610dd32fc-0">
              Vi har sett exempel på förklaringar, eller snarare bortförklaringar,
              om att man egentligen bara skojade när man skrev det man skrev.
              Jag tycker dock inte att det håller, och det är synd att vi har
              hamnat i en sådan situation i det här landet som är ett fantastiskt
              land där yttrandefrihet och åsiktsfrihet är grunder för en vital
              och utvecklande demokrati samtidigt som vi har en mycket dunklare
              del som på sätt och vis också närs av det parlamentariska systemets
              inkluderande av partier i Sveriges riksdag.
            </seg>
          </u>
          <note type="speaker" xml:id="i-7baac491010ed40e-0">
            Anf. 55 MATTIAS KARLSSON (SD):
          </note>
          <u who="mattias_karlsson_d9c916" xml:id="i-8684217483ea4cb4-0">
            <seg xml:id="i-5fb23a04b4f092cb-0">
              Herr talman! Vi ska i dag diskutera utgiftsområde 13 rörande
              integration och jämställdhet. Det är två viktiga områden men också
              två områden där den grundläggande ideologiska samsynen mellan
              de sju gamla riksdagspartierna är så exceptionellt stor att Sverigedemokraterna
              kan sägas vara det enda riktiga oppositionspartiet.
            </seg>
            <seg xml:id="i-09ad806c4f7afc7d-0">
              För Sverigedemokraterna är det en fullständig självklarhet att
              män och kvinnor har exakt samma värde, att båda könen ska ha samma
              rättigheter att vara lika inför lagen och att man ska kunna känna
              sig trygg och respekterad oavsett vilken könstillhörighet man
              har. Det som skiljer oss från såväl regeringen som den övriga
              oppositionen är att vi inte definierar jämställdhet i termer av
              att män och kvinnor till varje pris måste göra exakt samma saker,
              i samma omfattning och på samma sätt.
            </seg>
            <seg xml:id="i-5e49249b087677b6-0">
              I stället för att lägga energi på att ständigt problematisera
              och försöka styra mäns och kvinnors livsval och levnadsmönster
              fokuserar vi på att försöka stödja såväl män som kvinnor i de
              livssituationer de själva har valt. Vi ser det som viktigt att
              de individer som själva vill bryta med traditionella normer och
              könsmönster och staka ut sin egen väg i livet ska få hjälp och
              stöd av samhället i den processen.
            </seg>
            <seg xml:id="i-c5cc08da58cdd657-0">
              Vi ser det dock inte som statens uppgift att aktivt försöka förändra
              alla medborgares könsidentitet. Av bland annat denna anledning
              motsätter vi oss genuspedagogiken i skolan i dess nuvarande form.
              Givetvis ska det vara lärarnas uppgift att behandla alla elever
              som individer och att bejaka alla elevers intressen, begåvningar
              och drömmar oavsett om de bryter mot invanda normer och mönster
              eller ej. Det ska vara en självklar del av undervisningen och
              borde enligt vår mening inte kräva några särskilda resurser eller
              extra pedagoger.
            </seg>
            <seg xml:id="i-f0288e4d3c7184e1-0">
              Det som nu sker med stöd av läroplanen är dock betydligt mer
              långtgående än så. På många håll i landet försöker man utifrån
              en likhetsfeministisk doktrin byta ut en tvingande norm mot en
              annan. För att närmare förklara vad jag menar med detta skulle
              jag vilja citera adjunkten Mats Olsson, som för en tid sedan i
              Lärarnas tidning skrev att genuspedagogiken genom sin iver att
              vara normbrytande skapar en ny form av normativitet: Den mjuke
              pojken och den tuffa flickan. Det blir tydligt när mina studenter
              triumfatoriskt kommer tillbaka från praktiken med exempel på en
              flicka som leker med bilar. Hon ses som en trofé. Och flickan
              i den rosa klänningen blir en drake som studenten i sin hjälteroll,
              med läroplanen i ryggen, ska besegra. Jag blir mycket illa berörd
              av det. Eftersom barnens beteenden definieras som problematiska
              gäller det att träna bort dem utan att de förtryckande metoderna
              blir alltför uppenbara. I klassisk behavioristisk anda belönar
              och bestraffar pedagogerna önskvärda mönster. Så skapas den nya
              människan.
            </seg>
            <seg xml:id="i-303b68b14c70afb8-0">
              Sverigedemokraternas uppfattning är att de historiska erfarenheterna
              av sociala experiment med socialistiska förtecken är olika försök
              att från statens sida skapa en ny människa. Det förskräcker och
              borde mana till försiktighet. Vi tänker i alla fall inte delta
              i den processen.
            </seg>
            <seg xml:id="i-97ce4d3b6abff827-0">
              På grund av att vi är principiella motståndare till kvotering
              och definierar jämställdhet på ett delvis annat sätt än övriga
              partier har vi ibland anklagats för att sakna en politik som gagnar
              kvinnor. Det är naturligtvis inte sant och torde vara uppenbart
              för var och en som har studerat vårt budgetalternativ.
            </seg>
            <seg xml:id="i-2058bf16a1626ab5-0">
              Enligt riksdagens utredningstjänst riktar sig hela 70 procent
              av våra budgetsatsningar i första hand till kvinnor. Vi vill förstärka
              och förlänga satsningarna mot sexuellt och hedersrelaterat våld
              och förtryck. Vår enskilt största satsning i budgeten handlar
              om att erbjuda alla ofrivilligt deltidsarbetslösa inom offentlig
              sektor möjlighet till heltid. Det gagnar i första hand kvinnor
              och bidrar till att minska den allmänna löneskillnaden mellan
              könen.
            </seg>
            <seg xml:id="i-fa66447d946daaea-0">
              Vi vill avsevärt förbättra situationen för landets garantipensionärer,
              varav en majoritet är kvinnor. Vi vill förbättra den ekonomiska
              situationen för ensamstående föräldrar, varav en majoritet är
              kvinnor. Vi vill öka stödet till anhörigvårdarna, varav en majoritet
              är kvinnor. Vi vill avsätta resurser till förstärkt graviditetspeng,
              intensifiera kampen mot bröstcancer med mera.
            </seg>
            <seg xml:id="i-7c6fa6d9596ea65f-0">
              I det föreliggande betänkandet nämns tillkännagivandet från utskottet
              till regeringen om att återinföra de årliga lönekartläggningarna
              i syfte att minska risken för lönediskriminering. I den frågan
              var det vi sverigedemokrater som fällde avgörandet.
            </seg>
            <seg xml:id="i-d2c4339bdd5eec27-0">
              Herr talman! Precis som i fallet med jämställdhetspolitiken utgör
              Sverigedemokraterna den tydligaste och kanske enda verkliga oppositionen
              också på det integrationspolitiska området. Även här avvisar vi
              långtgående sociala experiment och statligt sanktionerad omvänd
              diskriminering. På grund av det har vi anklagats för att sakna
              en politik för bättre integration och sammanhållning. Också det
              är falskt.
            </seg>
            <seg xml:id="i-0f18abf5037bee7e-0">
              Vi anser att nyanlända invandrare ska få ett visst särskilt stöd
              för att förbättra sina chanser att komma in i samhället. Vi stöder
              satsningen på att invandrare snabbt ska få sina utbildningar från
              hemlandet validerade, vi vill utöka resurserna till samhällsorienteringen
              och vi vill satsa mer resurser på varje elev inom sfi. Vid sidan
              av detta grundläggande första stöd anser vi att invandrare ska
              få samma hjälp till arbete och utbildning som infödda svenskar,
              varken mer eller mindre. Våra satsningar i budgeten på just utbildningsväsendet
              och våra förslag till stöd för ökad anställningsbenägenhet hos
              företagen samt minskade trösklar in på arbetsmarknaden skulle
              i särskilt hög grad gynna personer med invandrarbakgrund.
            </seg>
            <seg xml:id="i-c7d7c1de092144a0-0">
              Det som gör oss verkligt unika på det integrationspolitiska området
              är att vi som enda parti har insett att en helt avgörande faktor
              för möjligheten till lyckad integration är en uppgörelse med den
              ansvarslösa massinvandringspolitiken och den mångkulturella doktrinen.
              Det säger sig självt att det är lättare att integrera 5 000 nyanlända
              varje år än 100 000. Det går inte att förbättra resultaten i de
              invandrartäta skolorna om de hela tiden fylls på med nya, ännu
              mer resurskrävande elever. Det går inte att få invandrarbarn att
              känna sig som en del av majoritetssamhället om vi redan från förskoleåldern
              genom modersmålsstöd och annat tutar i dem att de är något annat
              än svenskar. Det går inte att bygga en stark samhällsgemenskap
              baserad på vitt skilda identiteter, normer och värderingar.
            </seg>
            <seg xml:id="i-0807f2ed4321c425-0">
              Det finns gott om exempel på enskilda invandrare som av egen
              kraft har gjort fantastiska insatser för det svenska samhället,
              men som helhet betraktat har invandringspolitiken de senaste decennierna
              haft en starkt destruktiv inverkan på vårt samhälle. Den svenska
              integrationspolitiken har varit ett kapitalt misslyckande i flera
              decennier. Inför varje val har nya diskriminerande särlösningar
              och ny social ingenjörskonst presenterats, vilket man lovat ska
              lösa problemen. Varje försök har misslyckats, och för varje decennium
              har situationen snarare förvärrats än förbättrats. Tiotals, kanske
              hundratals, miljarder kronor har kastats i sjön för att man från
              vänster till höger konsekvent har vägrat att inse den enkla sanningen
              att förutsättningarna för en god integration är helt avhängigt
              nivåerna och karaktären på invandringen.
            </seg>
            <seg xml:id="i-390b16d6f9c2f316-0">
              Den nuvarande regeringen är inget undantag. De senaste årens
              integrationspolitiska åtgärder har varit ett veritabelt pärlband
              av fiaskon. Den påstått historiska etableringsreformen, som skulle
              lösa så mycket av problemen, har lett till att endast 4 procent
              av de nyanlända invandrarna har fått ett icke skattesubventionerat
              jobb. Sfi-bonusen har man, föga förvånande, blivit tvungen att
              skrota, etableringscoacherna har inte fungerat och så vidare.
            </seg>
            <seg xml:id="i-83db58a493b19925-0">
              När Statistiska centralbyrån nyligen släppte sin stora integrationspolitiska
              rapport kunde man konstatera att utanförskapet och segregationen
              består. Förvärvsfrekvensen bland utlandsfödda är fortsatt låg,
              och skolresultaten bland utlandsfödda elever är fortsatt katastrofala.
              Inga nya substantiella förslag som skulle kunna vända utvecklingen
              finns i sikte. De rödgröna partierna vill återgå till att vidta
              mer av exakt samma åtgärder som de misslyckades med när de var
              i regeringsställning. Borgerligheten är i det närmaste totalt
              idélös och är nu så desperat att man genom förslaget om nystartszoner
              tycks vara beredd att importera idéer som redan visat sig bli
              ett fiasko i andra länder.
            </seg>
            <seg xml:id="i-ded27940ddfdd05d-0">
              Trots detta vägrar de sju partierna att överge hägringen om den
              mångkulturella utopin och att styra om flyktingpolitiken till
              hjälp i närområdena, där man kan hjälpa många fler människor för
              samma summa pengar. Trots detta fortsätter man att förespråka
              en politik som de facto leder till ökad brottslighet, förvärrad
              bostadsbrist, ökad arbetslöshet, ökat bidragsberoende, försämrade
              skolresultat, försämrad jämställdhet, försämrad välfärd, ökade
              motsättningar och en erodering av det sociala kapitalet, som utgör
              basen för välfärdsstaten och för vår demokrati.
            </seg>
            <seg xml:id="i-ab882279d5bc9063-0">
              Jag vet att ni alla är rationella och kloka individer, men i
              just de här frågorna har ni uppenbarligen gått in i en gemensam
              emotionell låsning som hindrar er att se klart. När inte ens brinnande
              förorter från norr till söder och dagliga skottlossningar kan
              få er att stanna upp och fundera över om inte något kanske är
              i grunden fel undrar jag vad som krävs.
            </seg>
            <seg xml:id="i-b4e1ff4723b464f2-0">
              När jag ser hur Sverige blir alltmer extremt och alltmer isolerat
              från sin omvärld i dessa frågor, när jag ser hur ni lägger alltmer
              energi på att dölja de verkliga förhållandena och hitta på alltmer
              verklighetsfrånvända förklaringsmodeller för era misslyckanden,
              när jag ser hur ni strider allt hårdare och alltmer aggressivt
              för en uppenbart förlorad sak då kan jag inte låta bli att dra
              en parallell till Hiroo Onodas, den japanske soldaten som vägrade
              tro att kejsardömet hade förlorat och som fortsatte att springa
              runt i Filippinernas djungel och föra ett hopplöst enmanskrig
              i 30 år efter att andra världskriget hade tagit slut.
            </seg>
            <seg xml:id="i-ad6231a677ddbb14-0">
              Skjut på mig om ni måste – jag förstår att det här är jobbigt
              att acceptera – men jag är här i all välmening för att tala om
              för er att det ni kämpat så hårt för under så många år var dömt
              att misslyckas redan från början och att det är dags för er att
              kapitulera och slå in på en mer konstruktiv väg. Det skulle vi
              alla tjäna på, infödda såväl som inflyttade.
            </seg>
          </u>
          <note xml:id="i-fb67461317510566-0">
            I detta anförande instämde Per Ramhorn (SD).
          </note>
          <note type="speaker" xml:id="i-c300c6ad025aaf57-0">
            Anf. 56 MARIA STENBERG (S) replik:
          </note>
          <u who="maria_stenberg_8d82fd" xml:id="i-453cf057932c994f-1">
            <seg xml:id="i-7f309e3fa5e1601c-0">
              Herr talman! När jag i mitt anförande sade att det finns en bred
              politisk majoritet för den svenska migrations- och integrationspolitiken
              menade jag naturligtvis inte Sverigedemokraterna. Det är ett parti,
              om jag ska vara riktigt ärlig, som tycks spritta till och leva
              upp när det kommer frågor som handlar om människor med annan etnisk
              bakgrund än den som de själva har. Om vi tittar lite närmare på
              Sverigedemokraterna kan vi konstatera att Sverigedemokraterna
              representeras av vita män, av rätt många vita män. Det är kanske
              därför de spritter till och lever upp varje gång det kommer en
              fråga som handlar om människor med annan etnisk bakgrund än den
              som de själva har.
            </seg>
            <seg xml:id="i-ea6dfb5f23467443-0">
              Jag vill fråga om något som står i Sverigedemokraternas särskilda
              yttrande i betänkandet. Varför är det så viktigt för Mattias Karlsson
              och Sverigedemokraterna, som representeras av många vita män,
              att giftasåldern vid äktenskap med medborgare från andra länder
              än EU- och EES-länder höjs? Vad är själva poängen med det förslaget?
              Varför ska människor som kommer från länder utanför EU och EES
              behandlas på ett annat sätt? Vad är poängen med det förslaget?
            </seg>
          </u>
          <note type="speaker" xml:id="i-5af0554d574f76f0-0">
            Anf. 57 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-1">
            <seg xml:id="i-302284951363120f-0">
              Herr talman! Vi gör över huvud taget inga bedömningar av ras
              när vi utser våra kandidater, men det kanske Socialdemokraterna
              gör. Vi har i de senaste kommunalvalen haft en högre andel kandidater
              med utländsk bakgrund än Socialdemokraterna. 20 procent av våra
              medlemmar har invandrarbakgrund. Jag tror därför inte att Maria
              Stenberg behöver oroa sig för vår situation i det avseendet.
            </seg>
            <seg xml:id="i-7ae1a580dfde97dd-0">
              När det gäller det förslag som Maria Stenberg nämner är det direktinspirerat
              av den danska regeringen, som såg ett oerhört stort problem med
              utanförskap och diskriminering av kvinnor med utomeuropeisk bakgrund,
              framför allt med bakgrund i Mellanöstern. Man såg att det till
              väldigt stor del handlade om att kvinnor giftes bort i tidig ålder
              med personer från hemlandet, ofta släktingar. Detta ledde till
              försämrad integration och till att kvinnorna halkade efter när
              det gällde social och ekonomisk utveckling, personlig frihet och
              så vidare. Det förstärkte hedersrelaterade strukturer.
            </seg>
            <seg xml:id="i-a616348bbb4e7eb2-0">
              Därför testade man att höja giftasåldern för utomeuropéer. Detta
              har gett väldigt bra resultat. Ingen annan åtgärd i Danmark när
              det gäller integrationspolitik och motverkande av hedersrelaterat
              våld och förtryck har haft större effekt. Fler och fler unga kvinnor
              med bakgrund i Mellanöstern och andra delar av världen har börjat
              studera eller fått arbete. Det har blivit större möjligheter att
              själv välja sin framtid – när man ska gifta sig, vem man ska gifta
              sig med, när man ska skaffa barn och så vidare.
            </seg>
            <seg xml:id="i-48e3adb3cba40f95-0">
              Detta är en lösning som är värd att testa även i Sverige. De
              lösningar som ni har presenterat tidigare och de lösningar som
              regeringen har presenterat har inte lett någonstans. Vi har 70
              000 barn och ungdomar som lever under hedersrelaterat våld och
              förtryck och som inte själva får välja vem de ska gifta sig med.
              Utvecklingen går hela tiden åt fel håll. Ni har inga nya lösningar
              på den problematiken.
            </seg>
          </u>
          <note type="speaker" xml:id="i-9280cc462f94836e-0">
            Anf. 58 MARIA STENBERG (S) replik:
          </note>
          <u who="maria_stenberg_8d82fd" xml:id="i-453cf057932c994f-2">
            <seg xml:id="i-3fee52d0efdde9b0-0">
              Herr talman! Poängen med Sverigedemokraternas förslag är att
              vissa grupper av kvinnor i samhället ska ha en höjd åldersgräns
              för när de ska få gifta sig. Det kanske är så att Sverigedemokraterna
              tycker att människor från länder utanför EU och EES inte heller
              ska ha samma myndighetsålder som vi andra i Sverige. Jag vet inte.
              Det kanske är själva poängen.
            </seg>
            <seg xml:id="i-7ea55443cfd4c8fe-0">
              Integration är för mig inte att alla människor ska leva precis
              som jag har valt att leva mitt liv. Men det verkar vara poängen
              med Sverigedemokraternas politik. Alla ska vara lika. Ingen får
              sticka ut. Bevare oss väl ifall det är någon människa i Sverige
              som har någon kultur eller religion som inte passar in i Sverigedemokraternas
              världsbild! Det är en väldigt trist och tråkig inställning, tycker
              jag. Det är säkert väldigt ineffektivt och utarmande i slutändan
              om man inte tar in impulser från andra ställen i världen.
            </seg>
            <seg xml:id="i-faed5d3a62afc262-0">
              Sverigedemokraternas politik blir väldigt ologisk, Mattias Karlsson.
              Om ni nu vill att alla människor som kommer till Sverige ska assimileras
              in i samhället, varför plockar ni då bort hela anslag 1:1, som
              går till integrationsåtgärder? Det har till syfte att användas
              för åtgärder som stimulerar integrationsprocesser i samhället.
              Varför tar ni bort de pengarna, om själva poängen är att vi alla
              ska bli lika och att ingen får sticka ut? Vad är poängen med att
              plocka bort pengarna, när ni nu uppenbarligen vill att alla ska
              assimileras till något liv som passar in i Sverigedemokraternas
              romantiserade bild av hur den perfekta svensken ser ut?
            </seg>
          </u>
          <note type="speaker" xml:id="i-0861eeb1ae38143e-0">
            Anf. 59 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-2">
            <seg xml:id="i-d6d15546b6742fab-0">
              Herr talman! Som vanligt låtsas Socialdemokraterna att de har
              problem med att ha olika regler för olika grupper. I själva verket
              pläderar ni för just detta, Maria Stenberg. Ni stöder till exempel
              instegsjobben. Ni stöder en massa olika omfördelningssystem som
              baseras på etnisk bakgrund, där personer som har icke-nordisk
              bakgrund ska få större resurser bara på grund av sin etniska bakgrund.
              Ni är för diskriminering. Jag tror att vi är det parti i riksdagen
              som mest konsekvent försöker undvika olika former av diskriminerande
              åtgärder.
            </seg>
            <seg xml:id="i-1072bf12ec77cbbf-0">
              Maria Stenberg säger att Sverige blir ett tråkigt och eftersatt
              land och hamnar efter i utvecklingen om vi inte har en stor invandring.
              Det finns inga empiriska belägg för det. Länder med en restriktiv
              invandringspolitik, som Finland, Japan och Island, har klarat
              sig ganska bra. Det är klart att vi ska ha invandring, men den
              ska vara ansvarsfull och på en nivå som samhället kan hantera.
              Samhället kan i dagsläget inte hantera rådande nivåer. Det är
              helt uppenbart att det är så. Det är därför man måste skjuta till
              mer och mer pengar men samtidigt inte får bättre resultat.
            </seg>
            <seg xml:id="i-bfc32a371c9aab6e-0">
              Hade det varit något annat område där man under flera decennier
              sett utvecklingen att vi satsar mer och mer resurser år efter
              år, medan resultaten inte blir bättre utan snarare sämre, då hade
              man stannat upp och tänkt efter. Kan det inte ändå vara ett systemfel?
              Men i den här frågan kan man inte göra det. Det finns en emotionell
              låsning som baseras på att man vill vara godhjärtad och humanistisk.
              Det tycker jag i och för sig är behjärtansvärt och bra. Men den
              utgångspunkten är också felaktig. Vi hade kunnat hjälpa betydligt
              fler människor, hade kunnat rädda livet på betydligt fler människor,
              om vi haft en mer ansvarstagande invandrings- och flyktingpolitik
              där vi fokuserat resurserna på hjälp i närområdet i stället. Då
              hade vi sluppit massor av de problem som vi nu står här och diskuterar.
            </seg>
          </u>
          <note type="speaker" xml:id="i-e0a0604fd2d934ae-0">
            Anf. 60 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-eb7e9ee2f74eed24-1">
            <seg xml:id="i-b1337e551cf0baa2-0">
              Herr talman! Jag skulle vilja ställa en inledningsfråga till
              Mattias Karlsson. Varför vill Sverigedemokraterna ta bort Diskrimineringsombudsmannen?
              Diskrimineringsombudsmannen arbetar mot diskriminering som har
              samband med kön, könsidentitet eller könsuttryck, etnisk tillhörighet,
              religion eller annan trosuppfattning, funktionsnedsättning, sexuell
              läggning och ålder.
            </seg>
          </u>
          <note type="speaker" xml:id="i-dfb4c56987ff574e-0">
            Anf. 61 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-3">
            <seg xml:id="i-2211c534aeddd654-0">
              Herr talman! Självklart ska diskriminering vara förbjudet. Självklart
              ska olika instanser i samhället – skolan, ideella föreningar och
              andra – motarbeta diskriminerande attityder. Det är givet.
            </seg>
            <seg xml:id="i-1565a8420da04976-0">
              Men Diskrimineringsombudsmannen är en väldigt speciell instans
              som i praktiken har kommit att fungera som ett utpressningsorgan.
              Man mer eller mindre tvingar många företagare och andra att betala
              skadestånd av rädsla för att bli uthängda. Bara anklagelsen gör
              att de ser sig tvungna att betala skadestånd.
            </seg>
            <seg xml:id="i-f7f86cb2fbb2af96-0">
              Vi ser egentligen ingen anledning att lyfta fram detta särskilt.
              Det är klart att vi ska motarbeta diskriminering, likaväl som
              vi ska motarbeta våld. Men vi har ingen antivåldsombudsman som
              fungerar så som Diskrimineringsombudsmannen fungerar. Brott mot
              diskrimineringslagen ska hanteras som annan brottslighet.
            </seg>
          </u>
          <note type="speaker" xml:id="i-2cbfa7d96971074c-0">
            Anf. 62 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-eb7e9ee2f74eed24-2">
            <seg xml:id="i-cee549f5ff42a043-0">
              Herr talman! Jag satt i justitieutskottet förra mandatperioden.
              Det är väl synd att säga att det inte finns olika myndigheter
              som jobbar för att hantera frågor för brottsutsatta. Det är ett
              väldigt märkligt påstående. Mattias Karlsson kan fråga Sverigedemokraternas
              ledamot i justitieutskottet. Det satsas över 40 miljarder kronor
              varje år på rättsområdet.
            </seg>
            <seg xml:id="i-c25d9d6de6d567c8-0">
              Jag vet inte riktigt vad det är ni i Sverigedemokraterna vill
              åt genom att lägga ned DO. Ni kanske ska vara tydligare med vad
              det är ni vill åt? Det vore mycket enklare om ni redovisade det
              öppet. Jag räknade upp de diskrimineringsgrunder som finns. Är
              det några som är särskilt problematiska att jobba mot? Är det
              kön? Är det könsidentitet eller könsuttryck? Är det etnisk tillhörighet?
              Är det religion och trosuppfattning? Är det kanske funktionsnedsättning,
              eller till och med sexuell läggning eller ålder? Jag kan faktiskt
              inte riktigt förstå.
            </seg>
            <seg xml:id="i-7ce4453e051775ff-0">
              Mattias Karlsson jämförde med brottsområdet och att det inte
              finns någon brottsombudsman. Men det finns brottsofferjourer som
              jobbar vid sidan av, utöver rättsväsendet och rättsvårdande myndigheter.
              Brottsförebyggande rådet granskar hela området hela tiden. Det
              Mattias Karlsson säger är väldigt otydligt.
            </seg>
            <seg xml:id="i-e69891e1ae6cdc57-0">
              Jag vill också ta upp Sverigedemokraternas favoritland, Japan,
              som börjat jobba mot diskriminering mer och mer aktivt. Man har
              fått kritik från FN i Diènerapporten, som har tagit upp att vissa
              minoriteter i Japan, bland annat ainugruppen men också människor
              som kommer från Korea, Kina och Brasilien, diskrimineras väldigt
              hårt. Man tar allvarligt på detta. Jag är inte övertygad om att
              japanska företrädare är så glada över Sverigedemokraternas hyllning
              av ett system som de själva har problem med.
            </seg>
          </u>
          <note type="speaker" xml:id="i-9b29487db5288b1a-0">
            Anf. 63 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-4">
            <seg xml:id="i-15521adbfd68e0a5-0">
              Herr talman! Det finns ingen otydlighet från vår sida när det
              gäller att samhället ska motverka diskriminering. Sedan kan man
              ha olika synsätt på hur det bäst ska ske. Vi är inte nöjda med
              den ordning som råder i dag vad gäller Diskrimineringsombudsmannens
              funktionssätt och fokus. Vi tycker inte att vi behöver en myndighet
              som lägger stora resurser på att motarbeta traditionella svenska
              kalendrar på arbetsplatser, adventsljusstakar, julsånger eller
              vad det nu är.
            </seg>
            <seg xml:id="i-f7f3e93d95bc3403-0">
              Jag förstår att ni bara vill prata om diskriminering, Mehmet
              Kaplan. Ni vill styra fokus dit, för ni vill låtsas som att det
              är den enda anledningen och förklaringen till att integrationen
              har misslyckats. Ni har inga som helst lösningar eller förslag
              när det gäller hur ni ska komma till rätta med de stora grundläggande
              strukturella problem som vi i dag ser inom integrationspolitiken
              och när det gäller segregationen i samhället. Ni vill snarare
              förvärra dem genom en fullständigt ansvarslös politik med mer
              eller mindre öppna gränser. Det är en helt extrem mångkulturalistisk
              doktrin som bara förstärks och som i slutändan tyvärr kommer att
              leda till segregation, splittring och elände.
            </seg>
          </u>
          <note type="speaker" xml:id="i-c9b37fe9213c2fd4-0">
            Anf. 64 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-7a38bfa30b9e7e28-0">
            <seg xml:id="i-59fac95412414a45-0">
              Herr talman! Debatten vi i dag har om inkludering och jämställdhet
              handlar om fördelning av makt och resurser och huruvida vi är
              beredda att agera utifrån den kunskap vi har om det svenska samhället.
            </seg>
            <seg xml:id="i-b14a0db3f2306bb3-0">
              Under utgiftsområde 13 ska vi på många sätt ta hand om konsekvenserna
              av regeringens segregerande och ojämlika politik. Integrationsminister
              Erik Ullenhag och jämställdhetsminister Maria Arnholm får försöka
              lappa och laga på det samhälle som regeringens politik formar.
            </seg>
            <seg xml:id="i-9b66860e523849ad-0">
              Det är exakt här, på inkluderings- och jämställdhetsområdet,
              som konsekvenserna av bostadssegregation, en segregerad skola
              som präglas av det fria skolvalet och strukturell diskriminering
              på arbetsmarknaden blir uppenbara. Det är här som regeringens
              prioriteringar av skattelättnader som främst gynnar högavlönade
              män och missgynnar kvinnor i offentlig sektor blixtbelyses.
            </seg>
            <seg xml:id="i-e9779fac32d5a0f6-0">
              För oss i Vänsterpartiet handlar inkludering och jämställdhet
              om att skapa ett samhälle där Nabila och Per har lika tillgång
              till makt och resurser. Det är ett samhälle där födelseort inte
              spelar roll och där hudfärg eller religion inte avgör var vi bor,
              vilken skola vi går i eller vilket arbete – eller vilken brist
              på arbete – vi sedan får. Det är ett samhälle där kvinnor har
              samma möjligheter som män att arbeta, ett samhälle där det inte
              är en ekonomisk förlust att vara kvinna. Det är ett samhälle där
              barn har lika rätt till sina föräldrar. Men som de flesta av oss
              vet är det tyvärr inte så i dag.
            </seg>
            <seg xml:id="i-976dfc09b2f6267d-0">
              Regeringen åtgärdsförslag blir i detta sammanhang beklämmande
              svaga. De kan kort sammanfattas med orden: privatisering av etableringsuppdrag,
              individualisering av ansvar för samhällsstrukturer och kortsiktiga
              projekt. I en tid med hög arbetslöshet och en situation där resultaten
              av etableringsreformen fortfarande är – jag är snäll – milt sagt
              blygsamma väljer regeringen i stället att peka ut och skuldbelägga
              nyanlända genom att slå fast att nyanlända ska vara skyldiga att
              tacka ja till jobb samt genomföra en lagändring gällande föräldraförsäkringen
              som endast berör en ytterst liten grupp utlandsfödda kvinnor.
              Man kan undra vad regeringen vill förmedla med denna bild.
            </seg>
            <seg xml:id="i-9e36fa5fea8333d3-0">
              De nyanlända jag träffar dagligen har inte problemet att de tvingas
              tacka nej till jobb – jag önskar verkligen att det vore så! Nu,
              när förorterna behöver rustas upp, servicen bibehållas och skolan
              prioriteras, väljer regeringen i stället att lägga kortsiktiga
              projektmedel på vissa stadsdelar. En ljuspunkt i mörkret är dock
              att till och med regeringen nu insett att sfi-bonusen varit verkningslös
              och därför avskaffas.
            </seg>
            <seg xml:id="i-9749bd1d3c0c9726-0">
              Herr talman! För att ändra på ojämlikheten i samhället krävs
              en progressiv politik. De politiska framsteg vi har gjort historiskt
              och är stolta över är ett resultat av medvetet arbete i till exempel
              kampen för barnomsorg och föräldraförsäkring. Det är framsteg
              som aldrig hade åstadkommits utan politisk vilja och ekonomisk
              kraft bakom orden. Och framför allt är det framsteg som innebär
              att vi prioriterat det gemensamma. Vi har prioriterat att minska
              klyftor i stället för att, som nu, öka dem. Det har gynnat hela
              det svenska samhället, bland annat genom att vi har en hög andel
              kvinnor i förvärvsarbete.
            </seg>
            <seg xml:id="i-24122e45230e5ef8-0">
              Herr talman! Vänsterpartiets ekonomiska politik är grundstenen
              i vårt arbete för ett inkluderande och jämställt samhälle, och
              i det är en gemensamt finansierad välfärd helt avgörande. När
              välfärden inte byggs ut i takt med ökande behov ökar behovet av
              oavlönat omsorgsarbete, vilket i praktiken innebär minskat utrymme
              för främst kvinnor att arbeta. Det betyder att vi får stanna hemma.
            </seg>
            <seg xml:id="i-882e53bd6f4e7213-0">
              Det är i dag kvinnor och utlandsfödda som kompenserar regeringens
              prioritering av skattesänkningar framför gemensam välvärd. Det
              är kvinnorna som tar hand om gamla och tvingas till ofrivilligt
              deltidsarbete på grund av bristande barnomsorg på obekväma arbetstider.
              Det får konsekvenser för kvinnors sjukskrivningar, lägre pensioner
              och socialförsäkringar. Det är utlandsfödda som, oavsett utbildningsnivå,
              i högre grad står utanför arbetsmarknaden, för trots hög arbetslöshet
              präglas regeringens politik av brist på investeringar för att
              skapa jobb. I stället fortsätter skattesänkningar för dem som
              har turen att ha ett jobb och ökad utsatthet för arbetslösa och
              sjuka.
            </seg>
            <seg xml:id="i-d6384252ad770399-0">
              Som del av ökade ekonomiska klyftor har även inkomstgapet mellan
              kvinnor och män ökat kraftigt. I kronor och ören i plånboken har
              gapet ökat med drygt 1 500 kronor per månad mellan 2006 och 2013.
            </seg>
            <seg xml:id="i-9f1ba13fd9935c15-0">
              Herr talman! Vänsterpartiet föreslår ett antal viktiga reformer
              för att minska löne- och inkomstskillnaderna mellan män och kvinnor
              och omfördela ansvaret för det obetalda hemarbetet. De viktigaste
              satsningarna gäller en förstärkt välfärdssektor, ökade resurser
              till ensamstående föräldrar och framför allt en jämställd föräldraförsäkring.
            </seg>
            <seg xml:id="i-da5141132e4ebfdc-0">
              Arbetslösheten är hög bland ensamstående mödrar, och den har
              ökat. Det är ett faktum att många fler kvinnor än män tvingas
              till deltidsarbete. Men hela förklaringen ligger inte där. En
              lika viktig orsak är att fördelningspolitiken har fått allt mindre
              betydelse för att utjämna ekonomiska skillnader i samhället. Därför
              föreslår vi ett kraftigt höjt och indexerat underhållsstöd, ett
              kommunalt barnomsorgsstöd i hemmet för ensamstående när barnen
              är sjuka och gratis receptbelagd medicin för alla barn. Detta
              är förslag som skulle göra skillnad för kvinnor i vardagen.
            </seg>
            <seg xml:id="i-d719df8eedfee450-0">
              Herr talman! Vi vet att kvinnor diskrimineras på arbetsmarknaden
              och att den främsta anledningen är att de fortfarande anses bära
              huvudansvaret för barn både vid föräldraledighet och vid vård
              av sjukt barn. Vänsterpartiet anser därför att en individualisering
              av föräldraförsäkringen är en av de viktigaste jämställdhetspolitiska
              reformerna vi kan göra för att ge barn tillgång till båda sina
              föräldrar och för att bryta diskrimineringen av kvinnor.
            </seg>
            <seg xml:id="i-ca15148f8e21823a-0">
              Herr talman! Det finns andra diskriminerande strukturer i dagens
              Sverige. Den strukturella rasismen begränsar och påverkar människors
              vardag och livsmöjligheter i både stort och smått. För att kunna
              samordna arbetet mot diskriminering behöver DO få resurser att
              inte bara hantera anmälningar om diskriminering utan också bedriva
              ett främjandearbete och en samordning av arbetet mot de olika
              diskrimineringsgrunderna.
            </seg>
            <seg xml:id="i-c9cb468d071d297e-0">
              Om vi vill att den svenska diskrimineringslagstiftningen ska
              bli annat än en vacker intention krävs att den efterlevs. I dag
              är det alldeles för svårt för den som blir diskriminerad att få
              upprättelse. Därför bör det inrättas minst en antidiskrimineringsbyrå
              i varje län med de befogenheter och den juridiska kompetens som
              krävs för att kunna driva diskrimineringsfall. I praktiken innebär
              det att varje antidiskrimineringsbyrå måste ha minst en kvalificerad
              jurist anställd. Samtidigt bör de lokala antidiskrimineringsbyråerna
              omvandlas till lokala DO-kontor, så att de blir en del av myndigheten.
              Det ska vara enkelt för medborgare att få hjälp och stöd när de
              upplever diskriminering.
            </seg>
            <seg xml:id="i-9396e1e19315b99c-0">
              Diskriminering genomsyrar hela samhället. Den sker inte bara
              när mörkhyade sorteras bort i krogkön utan även när kvinnliga
              utlandsfödda får sämre tillgång till arbetsmarknadsåtgärder än
              manliga utlandsfödda eller när romer registreras.
            </seg>
            <seg xml:id="i-ad3d107f35898792-0">
              En undersökning från Lunds universitet visar hur hårt diskrimineringen
              slår på arbetsmarknaden. En arbetssökande med svenskklingande
              namn får oftare komma på intervju än en person med ett namn som
              låter arabiskt. Trots att de har samma kvalifikationer har Erik
              50 procent större chans att bli kallad till intervju än Hassan.
              Därför är det viktigt att DO har resurser att granska inte bara
              företag utan även samhällets institutioner.
            </seg>
            <seg xml:id="i-b6c9c101f6e39e4f-0">
              För att motverka diskriminering vid rekryteringar är det viktigt
              att i förväg bestämma vilka kvalifikationer som är viktiga och
              att sedan bedöma kandidaterna utifrån det. Annars är det lätt
              hänt att de som rekryterar väljer människor som liknar dem själva.
              För att undvika detta är det viktigt att vi hittar och skapar
              bra verktyg för rekrytering. Därför bör DO ha i uppdrag att utveckla
              sådana verktyg för kritiska analyser av rekryteringsprocesser
              och bidra till att detta tillämpas på myndigheterna. Låt oss börja
              göra skillnad i offentliga strukturer redan i morgon, herr talman.
            </seg>
            <seg xml:id="i-6cea8e44134ad99e-0">
              Det är, herr talman, ett politiskt ansvar att skapa förutsättningar
              för ett inkluderande och jämställt samhälle. Det är vårt ansvar.
            </seg>
            <seg xml:id="i-d56683f80503c389-0">
              Jobbskatteavdrag och bidrag till så kallade livspussel genom
              till exempel RUT individualiserar symtom och lösningar på det
              ojämställda samhället. Men lösningen på ojämställd och ojämlik
              politik kan aldrig vara individuell. Inte heller hjälper det att
              peka ut eller skuldbelägga enskilda grupper.
            </seg>
            <seg xml:id="i-fd6cf8a4bc410510-0">
              Vänsterpartiet företräder i stället en politik som tar ansvar
              för omfördelningen av makt och resurser för att skapa ett jämlikt
              och jämställt samhälle för oss alla, inte bara de få. En sådan
              politik ger kvinnor makt över sitt liv och låter människor bli
              en del av samhället utan att snegla på hudfärg eller var i världen
              man är född.
            </seg>
            <seg xml:id="i-45b63191a7096135-0">
              Med detta, herr talman, ställer jag mig bakom Vänsterpartiets
              särskilda yttrande.
            </seg>
          </u>
          <note type="speaker" xml:id="i-4facb5d7e9a5ae88-0">
            Anf. 65 HANIF BALI (M):
          </note>
          <u who="hanif_bali_aa8fdc" xml:id="i-c06b42634cc06cfb-0">
            <seg xml:id="i-e3f8d42cac0517dd-0">
              Herr talman! Ibland bildsätts det av politiska motståndare att
              de omfattande problem vi har när det gäller asylmottagare i utanförskap
              på något sätt mörkläggs av politiker i denna kammare. Låt mig
              vara väldigt tydlig: Vi har en stor utmaning framför oss med att
              få nyanlända i arbete. 67 procent av alla i långvarigt försörjningsstöd
              är utrikesfödda. Bara den siffran är tillräckligt oroväckande.
            </seg>
            <seg xml:id="i-cb4eb99236ee32fc-0">
              67 procent av dem som långvarigt lever på existensminimum är
              utrikesfödda. Det kan man tycka är en orättvis fördelning av det
              utanförskap som finns. Samtidigt förvärvsarbetar endast 46 procent
              av de utomeuropeiska invandrarna. Det är oroväckande siffror.
            </seg>
            <seg xml:id="i-280d768228228d9e-0">
              Herr talman! Jag är inte här för att det, så att säga, är kul.
              Jag är inte här för att vi inte har några problem, utan jag är
              här för att vi har problem. Tänk er själva – för väljaren i gemen
              – att vara på ett fyraårigt elevråd där hälften av skolkamraterna
              önskar er undergång. Det är såklart inget man frivilligt utsätter
              sig för, utan man gör det för att man vill förändra någonting
              och för att något inte står rätt till. Det är precis det jag tänkte
              bemöta här.
            </seg>
            <seg xml:id="i-6ae8c5712fa707ce-0">
              Vi har enorma utmaningar framför oss. Därför har vi renoverat
              de svenska integrationsinsatserna i grunden. Borta är de kortsiktiga
              projekten, borta är Masoud Kamalismen och borta är beskyllningarna
              att det på något sätt är någon annans fel än politikens och individens
              om nyanlända inte hamnar i arbete.
            </seg>
            <seg xml:id="i-7880d91c9cc6aafa-0">
              Det var det som gällde tidigare. Det har alltid varit någon annans
              fel. Det var företagen som var rasister. Det var någon annans
              fel att utrikesfödda inte hamnar i arbete. Det var aldrig våra
              egna bidragssystem, det var aldrig våra utbildningsinsatser och
              det var aldrig sfi vi aldrig byggt ut, utan det var alltid någon
              annans fel.
            </seg>
            <seg xml:id="i-736c5ad6335e8355-0">
              Borta är också att vi famlar i mörkret och inte vet hur det står
              till med siffrorna. Nu vet vi. Nu har vi siffror på vilka integrationsinsatser
              som fungerar, vilka åtgärder som leder till jobb, vilka åtgärder
              som inte leder till jobb och i hur stor procentandel folk tar
              till de här åtgärderna. Före etableringsreformen hade vi ingen
              aning.
            </seg>
            <seg xml:id="i-f2f29c09abfded98-0">
              Det svåraste för mig när jag får kritik för etableringsreformen
              – jag älskar att få kritik – är nästan att man håller sig till
              sakfrågan och kritiserar att tillräckligt många inte kommer i
              arbete. Problemet för mig är att jag inte kan jämföra med tidigare
              siffror, för vi hade ingen aning. Det var roliga projekt hit och
              dit, och vi skulle mötas halvvägs och träffas på Folkets hus och
              alla sådana trevliga integrationssatsningar som man tyckte var
              så viktiga.
            </seg>
            <seg xml:id="i-b6e5fd7c92a9671d-0">
              Borta är nu det. Nu är det en statlig myndighet som har ansvar
              för frågan och för att utvärdera. Det krävdes att vi skulle utvärdera
              etableringsreformen. Redan när den sjösattes gavs Helsingforss
              universitet i uppdrag att 2014 och 2015 leverera rapporter om
              hur etableringsreformen har påverkat och om det har förbättrat.
              Vi kan se redan nu några indikatorer på att det gör det.
            </seg>
            <seg xml:id="i-8010bbe49ba99f6e-0">
              Nu tänkte jag fokusera på de förändringar vi har gjort och om
              de leder till någonting bättre. 2005 var 74 procent av de inrikesfödda
              männen med i arbetskraften. Endast 70 procent av de utrikesfödda
              männen beräknades vara i arbetskraften. Det var en oförklarlig
              skillnad på 4 procent. Det vi egentligen sade var att en stor
              andel av de utrikesfödda inte ens var med i matchen. De var inte
              ens med på avbytarbänken. De fick inte ens vara med i publiken.
              De hade skickats hem. Det är detta vi har åtgärdat. Vi har sett
              till att fler har kommit in på arbetsmarknaden. Fler förväntas
              och känner förväntningar på sig att delta på arbetsmarknaden.
            </seg>
            <seg xml:id="i-f7e3d4ce4b961739-0">
              I dag är skillnaden endast 0,2 procent. Det leder såklart till
              högre arbetslöshet, för vi vill att människor hellre ska vara
              arbetslösa och räknas i statistiken än att inte få vara med och
              tävla om jobben över huvud taget.
            </seg>
            <seg xml:id="i-69c2472e79660f64-0">
              Andelen som avbryter sina sfi-studier efter två år minskar. Andelen
              som fortsätter sin utbildning efter sfi ökar. Andelen som får
              godkänt totalt har ökat. Andelen som får godkänt i den högre kursen
              sfi D har ökat. Andelen som är högutbildade och har ett arbete
              som kräver eftergymnasial kompetens har ökat för både män och
              kvinnor.
            </seg>
            <seg xml:id="i-057dae3bc1038ce9-0">
              Vi pratade ofta om den där taxichauffören som egentligen var
              läkare, men ingenting hände. Nu har det ökat. Det är en högre
              andel utrikesfödda, både män och kvinnor, som har ett arbete som
              matchar deras kompetens.
            </seg>
            <seg xml:id="i-ec60d2520afe65d8-0">
              Det är några av indikatorerna på att det blir bättre, men det
              finns även intressanta faktum vi måste ta till oss. Av Riksrevisionens
              rapport framgår till exempel att när det gäller de av Sverigedemokraterna
              uppmålade hemska åtgärderna instegsjobb eller nystartsjobb hamnar
              en extremt hög andel av dem som får ett instegsjobb och därefter
              ett nystartsjobb sedan i osubventionerat förvärvsarbete på heltid.
              Räknar man med deltidsarbete kommer man fram till siffror runt
              80 procent. Det är väldigt högt.
            </seg>
            <seg xml:id="i-c67ddda981fe7c7f-0">
              Problemet är fortfarande att det är en väldigt liten andel av
              de nyanlända som får denna goda kedja. Det måste vi förbättra.
              Men av dem som inte tar del av åtgärderna eller de subventionerade
              anställningarna hamnar runt 64 procent i osubventionerat heltidsarbete.
              Det är en märkbar förbättring jämfört med de 48 eller 46 procent
              vi tidigare hade.
            </seg>
            <seg xml:id="i-e895881bfe31c53a-0">
              Det går inte att ignorera att utvecklingen går åt ett positivt
              håll. Frågan är hur vi kan accelerera utvecklingen, och det är
              här jag blir lite oroad.
            </seg>
            <seg xml:id="i-20dfa1393a53b464-0">
              När Socialdemokraterna var här uppe och presenterade sin integrationspolitik
              lyckades de hålla ett långt anförande utan att presentera en enda
              siffra – inte en enda siffra! Jag kan bara tänka mig, herr talman,
              om vi skulle ha ett annat budgetområde och man diskuterade just
              budgetar, effekter och siffror och att man kommer upp hit och
              beskriver en massa välvilliga saker och inte förklarar en enda
              siffra, ett enda indexmått, ett enda mål eller någonting om det.
            </seg>
            <seg xml:id="i-7bf016bbb8e61abe-0">
              Det är klart att diskriminering är viktigt, och Mehmet Kaplan
              beskriver hur det satsas på de lokala antidiskrimineringsbyråerna.
              Vi ska dock veta att den stora skillnaden mellan inrikes och utrikes
              födda inte kan förklaras med diskriminering. Jag vet inte hur
              många gånger jag har sagt detta i den här talarstolen: Sverige
              är med alla mått mätt världens mest toleranta land. I World Values
              Survey och i andra undersökningar framkommer att Sverige är ett
              av världens mest toleranta länder. Trots detta är skillnaden mellan
              inrikes och utrikes födda som störst i hela västvärlden i just
              Sverige. Då går det inte att bara förklara detta med diskriminering,
              utan man måste ha en politik som ser till att fler hamnar i arbete.
            </seg>
            <seg xml:id="i-9456b5e9e435f4aa-0">
              Jag håller med om att man inte ska peka ut enskilda grupper som
              orsaken till vissa problem. Det blir intressant då Vänsterpartiet
              kommer upp hit och skyller problemen på vita män. Det är lika
              fel, anser jag, att peka ut någon grupp över huvud taget som orsaken.
              Det är intressant att säga att skattesänkningarna har gynnat män
              som är höginkomsttagare. Det är då intressant att Vänsterpartiet
              också motsätter sig skattesänkningar som riktar sig till låginkomsttagare.
              Om skattesänkningar uppenbarligen gynnar vissa kan man rikta dem
              också till dem som är låginkomsttagare. Men dessa vänder sig ju
              Vänsterpartiet också emot, med jobbskatteavdraget, till exempel.
              Vänsterpartiet föreslår inte ett jobbskatteavdrag med ett lägre
              tak eller någonting sådant. Nej, Vänsterpartiet föreslår inget
              jobbskatteavdrag över huvud taget.
            </seg>
            <seg xml:id="i-e6819ce8e3286e71-0">
              Låt mig övergå till att tala om diskriminering. Frågan är självfallet
              viktig. Alliansen har skapat en lagstiftning som är effektiv och
              heltäckande. 2014 anvisas runt 140 miljoner kronor till arbetet
              mot diskriminering. Här finns, med de lokala antidiskrimineringsbyråerna
              och så vidare, ett viktigt arbete att göra.
            </seg>
            <seg xml:id="i-6bfba8464b368a96-0">
              Vi ska känna till omfattningen av detta och hur många personer
              det handlar om. När Diskrimineringsombudsmannen håller sina utbildningar
              är det runt 500 personer som har tagit del av dem. Det politiska
              alternativet, från Miljöpartiet till exempel, är att vi ska skjuta
              till 5 miljoner kronor av 100 miljoner som de redan har i budget.
              Man kan förvänta sig att man dubblar det antal som har tagit del
              av utbildningarna; då blir det 1 000 personer som skulle ta del
              av det. Vi har hundratusentals arbetslösa.
            </seg>
            <seg xml:id="i-6346a7955758a781-0">
              Om man tänker på hur många kontakter som Diskrimineringsombudsmannen
              har haft med dem som behöver hjälp är det runt 4 000 samtal. Om
              vi skulle fördubbla detta till 8 000 – kommer det då att göra
              en märkbar skillnad i sysselsättningsstatistiken, tror Christina
              Höj Larsen? Kommer det att göra en märkbar skillnad i bidragsberoendet?
              Det kommer det förmodligen inte att göra. Det kanske bara blir
              en minimal skillnad.
            </seg>
            <seg xml:id="i-65ccddecd8e07aa6-0">
              Om vi har sådana extrema skillnader mellan inrikes och utrikes
              födda i världens mest toleranta land gäller det att inte gå vilse
              i att bortförklara det hela med diskriminering. Diskriminering
              är ett allvarligt problem som drabbar individen. Men på aggregerad
              nivå är det inte diskrimineringsfrågan som är lösningen när det
              gäller att se till att utjämna de ekonomiska skillnaderna mellan
              inrikes och utrikes födda.
            </seg>
          </u>
          <note xml:id="i-63d8200b30007a35-0">
            Jag yrkar bifall till utskottets förslag i betänkandet.
          </note>
          <note type="speaker" xml:id="i-fac69e1f3884c38f-0">
            Anf. 66 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-5">
            <seg xml:id="i-74c2a039a01f203d-0">
              Herr talman! Jag tyckte att det var viktigt att begära ordet
              och förtydliga några saker i det som Hanif talar om. Han nämner
              att vissa saker har blivit lite bättre. Det är riktigt, men jag
              tror att det är viktigt att förstå för dem som lyssnar på debatten
              att det är från en låg nivå i de allra flesta fall.
            </seg>
            <seg xml:id="i-7c0f9f2f2e380ff3-0">
              Hanif talade också om den utvärdering som har gjorts av instegsjobben
              och nystartsjobben. Vi fick nyligen en presentation av detta från
              Riksrevisionen i utskottet. Det är viktigt att känna till att
              man inleder denna utvärdering med att säga att man egentligen
              inte kan säga någonting säkert om huruvida detta har varit en
              samhällseffektiv insats över huvud taget. Det finns inga kontrollgrupper.
              Det skulle kunna vara så att de som nu har fått jobb via kedjan
              av instegsjobb och nystartsjobb är resursstarka personer, som
              hade kunnat få jobb även utan dessa insatser. Man ska alltså vara
              ganska försiktig med vilka slutsatser man drar utifrån detta.
            </seg>
            <seg xml:id="i-0acefee685f05ac6-0">
              Det viktigaste är väl ändå någonstans att trots att vissa faktorer
              går lite upp och vissa lite ned är det i stort sett så att utanförskapet
              och de grundläggande stora problemen med integration, segregation
              och så vidare inte har förändrats. Trots att ni lovade det inför
              förra valet och trots att ni lovade det inför valet innan dess
              har ingenting i grunden förändrats. Förvärvsfrekvensen bland utlandsfödda
              är fortfarande låg. Skolresultaten bland utlandsfödda elever är
              fortfarande låga.
            </seg>
            <seg xml:id="i-3132387651ea7bbc-0">
              Jag skulle vilja veta vad du ser i er verktygslåda som framöver
              skulle kunna förändra detta i grunden. Ser du någon möjlighet
              till att man inom en överskådlig framtid till exempel kommer att
              komma upp i en försörjningsgrad för utlandsfödda som gör att gruppen
              bär sina egna kostnader och att invandringspolitiken därigenom
              blir lönsam?
            </seg>
          </u>
          <note type="speaker" xml:id="i-d03ddc8dc9e5d863-0">
            Anf. 67 HANIF BALI (M) replik:
          </note>
          <u who="hanif_bali_aa8fdc" xml:id="i-c06b42634cc06cfb-1">
            <seg xml:id="i-4771c8d968b5160d-0">
              Herr talman! Mattias Karlsson har rätt i bemärkelsen att det
              inte handlar om hur många som jobbar utan hur många som jobbar
              i förhållande till dem som inte jobbar. Det är det som kallas
              för förvärvsfrekvensen.
            </seg>
            <seg xml:id="i-2f15a6920b815fae-0">
              Det jag kan se som en utveckling vore delvis att man ser till
              att etableringsreformen är på plats och fungerar. Vi vet till
              exempel att 99 procent av alla som har varit i Sverige i ungefär
              18 månader har gått i sfi. Det är siffror som inte fanns tidigare.
              Vi kan vara eniga om, du och jag, att detta att lära sig svenska
              är en ganska viktig faktor för att etablera sig på arbetsmarknaden.
              Det lär alltså ha positiva effekter.
            </seg>
            <seg xml:id="i-33ce5ce6a6c12552-0">
              Men i grund och botten handlar det om att se till att fler tar
              del av både de insatser som ges av Arbetsförmedlingen och av de
              olika stödmekanismer som vi har byggt in i etableringsreformen.
              Om vi ska säga sanningen har problemet inte varit att människor
              har tagit del av åtgärder och att det sedan inte har blivit mycket
              av dem. Problemet har varit att åtgärderna har funnits på vissa
              ställen, och på andra ställen har de inte funnits. Vissa åtgärder
              har inte fungerat men har fortfarande funnits.
            </seg>
            <seg xml:id="i-b83842bbeaa72f54-0">
              Problemet har också varit att många av åtgärderna inte har effektutvärderats.
              Det är någonting som Mattias Karlsson vet att vi i hög grad gör
              med etableringsreformen. Vi justerar därför reformen så att den
              blir mer effektiv. Det kommer att leda till en högre sysselsättningsgrad
              och förvärvsfrekvens bland nyanlända. Men då ska vi veta att det
              är en liten andel av de nyanlända som har gått igenom hela etableringsreformen.
              Jag tror att detta kommer att ha långsiktigt positiva effekter.
            </seg>
          </u>
          <note type="speaker" xml:id="i-22b25de645240533-0">
            Anf. 68 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-6">
            <seg xml:id="i-01f7a6de79b1e120-0">
              Herr talman! Jag tolkar det som att Hanif Bali egentligen menar
              att möjligheten för utlandsfödda att nå upp till samma nivå som
              inrikes födda inom överskådlig framtid egentligen inte finns på
              kartan. Det förstärks av att det du räknar upp egentligen bara
              är mer av samma saker som ni redan gör och som inte har givit
              några bra resultat.
            </seg>
            <seg xml:id="i-23898cb54d4a4886-0">
              Jag tycker att det är en märklig logik. Man ser de stora, allvarliga
              och potentiellt katastrofala problemen men vet inte riktigt hur
              man ska hantera dem. Man har egentligen inga effektiva lösningar
              som inom en överskådlig framtid kan åtgärda det här. Då är det
              märkligt att ändå fortsätta att ständigt fylla på problemen och
              till och med, som ni har gjort, kraftigt utöka invandringen. Anledningen
              till att vi behöver en integrationspolitik är att vi har en invandringspolitik;
              det hänger intimt samman.
            </seg>
            <seg xml:id="i-05bb5d5d90314164-0">
              Jag tycker att det skulle ha varit ansvarstagande och logiskt
              att anpassa nivåerna på invandringen till våra grannländers och
              att ge integrationsprocessen en ärlig chans. Jag tror inte att
              de barn och ungdomar som i dag växer upp i de segregerade förorterna
              kommer att ha en ärlig chans om vi hela tiden spär på segregationen
              och ökar problemet. Om de hela tiden ska behöva konkurrera med
              ännu mer resurskrävande nyanlända, som kanske har ännu större
              problem än de själva, ser jag inte denna förutsättning. Jag är
              rädd att vi är på väg att bygga in permanenta motsättningar i
              samhället med en etnisk underklass som känner aggression och utanförskap.
              Jag är tyvärr rädd för att konsekvenserna av de motsättningar
              som vi nu ser kan bli oöverskådliga.
            </seg>
          </u>
          <note type="speaker" xml:id="i-45dc1b663c92786e-0">
            Anf. 69 HANIF BALI (M) replik:
          </note>
          <u who="hanif_bali_aa8fdc" xml:id="i-c06b42634cc06cfb-2">
            <seg xml:id="i-9e827ad94189d297-0">
              Herr talman! Jag delar den oron. Det är just därför vi är här.
              Den etableringsreform som vi sjösatte i december 2010 har funnits
              i ungefär två och ett halvt år, om man säger att det var en implementeringsfas.
              Det vi ser är att detta har goda effekter på förvärvsfrekvensen
              och sysselsättningsgraden. Samtidigt finns det ett uns av sanning
              i Mattias Karlssons uttalande, men han vänder på logiken.
            </seg>
            <seg xml:id="i-e16e057c45ae17c7-0">
              Vi har integrationspolitik av ekonomiska skäl, för att få ekonomin
              i det här landet att gå ihop, men vi har inte migration, asylmigration,
              av ekonomiska skäl. Det är viktigt att konstatera det. Jag tycker
              att vissa politiker gör väldigt fel ibland när de försöker bildsätta
              det. I grund och botten handlar det om människor som vi av humanitära
              skäl ger hjälp.
            </seg>
            <seg xml:id="i-947d6d375f8dc5c7-0">
              Vill vi ha en mer, så att säga, ekonomiskt gynnsam invandring
              kan man titta på till exempel den kanadensiska modellen med invandring
              av högkvalificerade personer, om vi vill se till att det ska bli
              lönsamt att ta emot invandrare. Men det svenska asylsystemet bygger
              inte på att människor får asyl baserat på hur prognosen över deras
              avkastning är. På det sättet handlar integrationspolitiken om
              att invandringen, med de verktyg vi har, ska bli mer lönsam, så
              att det i alla fall inte, just som du säger, byggs in en etnisk
              underklass i Sverige.
            </seg>
          </u>
          <note type="speaker" xml:id="i-33c9022a5788e64f-0">
            Anf. 70 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-eb7e9ee2f74eed24-3">
            <seg xml:id="i-2139943e272f3a3c-0">
              Herr talman! Tack, Hanif Bali, för en redogörelse för var Moderaterna
              står i de här frågorna! En av anledningarna till att jag tog upp
              diskrimineringsfrågan var att det är ett av de områden där vi
              verkar ha meningsskiljaktigheter. Genom att studera tabellerna
              kan man se att Miljöpartiet tar bort en del pengar från ett område
              för att tillföra de pengarna på ett annat område. Sedan har vi
              småjusteringar. Men inom diskrimineringsområdet verkar det finnas
              en reell skillnad. Jag vill lyfta upp det.
            </seg>
            <seg xml:id="i-266665893256256c-0">
              Hanif Bali tog upp att vi skulle satsa 5 miljoner kronor extra
              på DO och att det eventuellt skulle innebära att fler individärenden
              skulle hanteras eller att fler människor skulle få ta del av information.
              Det är inte det vi skriver i vår text, utan det handlar bland
              annat om ett förtydligat tillsynsansvar. Men det handlar också
              om ett ansvar att granska arbetsgivarnas lönekartläggningar.
            </seg>
            <seg xml:id="i-d65ea2cf69cea3bb-0">
              Det är alltså ett område som Hanif Bali inte nämnde. Det är möjligt
              att den kommande moderata riksdagsledamoten ska ta upp det, för
              det kanske faller under jämställdhetsfrågorna i utskottet – vi
              har ju kommit överens om att dela upp det i två delar. Men det
              är det som DO med de här extrapengarna ska jobba med. Det finns
              ett tillkännagivande. För att minska löneskillnaderna mellan könen
              gjorde vårt utskott ett tillkännagivande om att kravet på årliga
              lönekartläggningar åter ska gälla.
            </seg>
            <seg xml:id="i-90a726d43d71759b-0">
              Jag blir lite förvånad över att det verkar ha gått Hanif Bali
              förbi. Jag undrar: Vad har hänt med tillkännagivandet?
            </seg>
          </u>
          <note type="speaker" xml:id="i-8972007bce68db68-0">
            Anf. 71 HANIF BALI (M) replik:
          </note>
          <u who="hanif_bali_aa8fdc" xml:id="i-c06b42634cc06cfb-3">
            <seg xml:id="i-efd3e983efc6f3a7-0">
              Herr talman! Alla tillkännagivanden bereds såklart inom Regeringskansliet.
              Men låt mig poängtera att diskrimineringsfrågan är extremt viktig.
              Vi har en diskrimineringslag som Alliansen har antagit och som
              jag uppfattar att det finns en ganska bred samsyn kring i riksdagen.
              Detta ska DO såklart granska och så vidare. Men jag vill säga
              att i den politiska retoriken måste det på något sätt matchas
              med kronor och ören.
            </seg>
            <seg xml:id="i-a0f44f441b6a2c02-0">
              5 miljoner kronor är såklart mycket för en individ. Men 5 miljoner
              kronor i en statsbudget är inte fruktansvärt mycket pengar. Om
              detta ska gå till lönekartläggningar är såklart Miljöpartiets
              prioritering. Men vi ska veta att det när vi pratar om diskrimineringsfrågan
              i stort också handlar mycket om saker som statsmakten egentligen
              inte rår på så mycket. Det handlar om samtal som man har kring
              det berömda köksbordet, om värderingar, om vilka åsikter vi lär
              våra syskon, våra barn, våra vänner och våra bekanta och vad vi
              själva accepterar för ton i samhället mot varandra. Om vi ska
              vara hyfsade, om vi ska ha en hyfsad ton mot varandra och om vi
              ska ha en civiliserad ton mot varandra gäller det speciellt inom
              detta område. I just diskrimineringsärenden handlar det många
              gånger om människor som blivit väldigt illa bemötta och illa behandlade
              på ett sätt som man kan konstatera är rent ociviliserat.
            </seg>
            <seg xml:id="i-b6e66047fd38ed90-0">
              Det kanske finns en poäng i att Miljöpartiet satsar relativt
              lite pengar på detta, nämligen att den största utvecklingspotentialen
              finns någon annanstans än just hos DO.
            </seg>
          </u>
          <note type="speaker" xml:id="i-e5c587e244483e8e-0">
            Anf. 72 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-eb7e9ee2f74eed24-4">
            <seg xml:id="i-1ac789a79bb5feff-0">
              Herr talman! Det är precis DO vi diskuterar. Det är därför vi
              har det här betänkandet. DO ingår som en relativt stor och viktig
              del i symbolarbetet, som en del partier absolut inte vill ha men
              som vi ser har varit framgångsrikt. När det gäller de ärenden
              som DO har drivit här i Sverige och vad motsvarande myndigheter
              runt om i världen har gjort kan ingen säga att det bara skulle
              vara symbolpolitik. Det har betytt väldigt mycket för att visa
              åt vilket håll vi i samhället vill gå när det gäller behandling
              av människor och deras lika värde.
            </seg>
            <seg xml:id="i-9015d525cca085f5-0">
              Så till den svenska situationen. År 2008 ändrade regeringen reglerna
              så att företagen bara behövde kartlägga lönerna och upprätta handlingsplaner
              för att minska löneskillnaderna vart tredje år. Det var antagligen
              en ideologiskt formad ingång. Nu har man fått ett tillkännagivande
              som ska hanteras. Det jag har sett är att det har blivit ett tilläggsdirektiv
              till utredningen om aktiva åtgärder mot diskriminering. Vi får
              se vad som kommer ut av detta.
            </seg>
            <seg xml:id="i-db58b31e4933c1e2-0">
              Det jag skulle vilja ta upp med Hanif Bali är den andra sidan,
              nämligen att det som inte symboliskt från statsmaktens sida lyfts
              upp som viktigt tenderar att glömmas bort i den stora viktiga
              debatten i företagen och hemma kring köksbordet. Det är därför
              glädjande att vi ser att Hanif Balis allianskamrater, bland annat
              Folkpartiet, till exempel har lyft fram en sådan viktig fråga.
              Det är en symbolfråga som jag inte vet var Moderaterna står i.
              Det gäller pappamånader. Folkpartiet lyfter fram detta och kommer
              att driva det. Var står Moderaterna i frågan om fler pappamånader?
            </seg>
          </u>
          <note type="speaker" xml:id="i-e61099f07de28abc-0">
            Anf. 73 HANIF BALI (M) replik:
          </note>
          <u who="hanif_bali_aa8fdc" xml:id="i-c06b42634cc06cfb-4">
            <seg xml:id="i-f37a99fa33aa51a6-0">
              Herr talman! Nu kommer du in på jämställdhetsområdet. Då vill
              jag bara vänligt hänvisa till nästa debattör från Moderaterna,
              som kommer att gå in djupare på just jämställdhetsområdet, där
              denna fråga ingår. Den här diskussionen handlar om integration.
              På jämställdhetsområdet vill jag hänvisa till nästa debattör.
            </seg>
          </u>
          <note type="speaker" xml:id="i-75c728112c07ad94-0">
            Anf. 74 ISMAIL KAMIL (FP):
          </note>
          <u who="ismail_kamil_816485" xml:id="i-632f048ef5604a4c-0">
            <seg xml:id="i-e9d321492b8c82b9-0">
              Herr talman! Regeringens syfte med integrationsåtgärder har varit
              och är att dels stimulera integrationsprocessen, dels underlätta
              och påskynda de nyanländas etablering i arbets- och samhällslivet
              i Sverige.
            </seg>
            <seg xml:id="i-6e2d0020854f1ff1-0">
              Fler ska kunna lära sig svenska språket. Fler ska lättare kunna
              få ett arbete, och fler ska kunna etablera sig som en delaktig
              individ i det svenska samhället. Kunskaper i det svenska språket
              liksom utbildning och arbete är helt avgörande för en lyckad integration.
              Det gäller att ge stöd till varje nyanländ utifrån individens
              förutsättningar för att de snabbt ska kunna lära sig svenska språket,
              kunna få ett arbete och klara sin egen försörjning.
            </seg>
            <seg xml:id="i-f86172d482ff6fda-0">
              Under många år har Sverige haft en politik som fokuserat på ett
              omhändertagande av de personer som tagit sig till vårt land. Vi
              har under årtionden, herr talman, inte tagit till vara nyanländas
              kompetens. Fortfarande är det många som utestängs från svensk
              arbetsmarknad på grund av sina utländska namn eller bristande
              kunskaper i det svenska språket.
            </seg>
            <seg xml:id="i-9a08c48ad1ffa4c0-0">
              För Folkpartiet är en lyckad och bra integration en av de stora
              utmaningarna vi har framför oss. Etableringsreformen, som ska
              utgå från varje individs behov, inriktar sig på att de nyanlända
              snabbt ska lära sig svenska och få ett jobb, bli självförsörjande
              och få kännedom om rättigheter och skyldigheter i Sverige.
            </seg>
            <seg xml:id="i-718d31f5e28ee99b-0">
              Individens delaktighet och eget ansvar för sin framtid är helt
              avgörande för att lyckas bryta utanförskapet. En förbättrad etablering
              är grundläggande för att ta till vara den resurs som den nyanlände
              utgör.
            </seg>
            <seg xml:id="i-3698493390b9cd94-0">
              Kommunerna har fortfarande en viktig roll i form av praktisk
              hjälp och stöd till nyanlända. Det gäller rollen att ordna bostad,
              att ansvara för sfi och samhällsorientering, att ge introduktionsinsatser
              inom förskola och fritidshem och att i stort underlätta etableringen
              i det svenska samhället.
            </seg>
            <seg xml:id="i-e7147ead662053e8-0">
              Herr talman! En av regeringens övergripande prioriteringar är
              därför att minska utanförskapet, som många utrikesfödda tyvärr
              hamnat i, genom bland annat satsningar inom arbetsmarknads- och
              utbildningsområdet.
            </seg>
            <seg xml:id="i-e3f3c851bec0c1d6-0">
              Utan våra utlandsfödda skulle stora delar av sjukvården och servicesektorn
              ha stora svårigheter att fungera. Invandringen har fört med sig
              nya kunskaper och erfarenheter och har berikat Sverige.
            </seg>
            <seg xml:id="i-c2fd5558af78a7cd-0">
              Över 700 000 utlandsfödda går varje dag till ett arbete. Över
              60 000 småföretag ägs av personer med invandrarbakgrund. Utan
              denna öppenhet och detta bidrag till vårt välstånd hade Sverige
              utan tvivel i dag varit ett fattigare land.
            </seg>
            <seg xml:id="i-9bca535ad679297a-0">
              Behov av särskilda insatser vad gäller utbildning och yrkeserfarenhet
              finns fortfarande kvar. Regeringen anser att det fortfarande finns
              behov av en effektivare etableringstid där olika insatser kombineras
              med varandra.
            </seg>
            <seg xml:id="i-6b85f102a6c38802-0">
              En av de stora utmaningarna i dag vad gäller integration och
              jämställdhet är att fler utrikesfödda kvinnor själva ska kunna
              försörja sig och få makt över sin vardag. Att snabbt lära sig
              svenska språket och få ett arbete ger individen en snabbare etablering
              i samhället. Det för med sig såväl individuella som samhällsekonomiska
              vinster. Därför är det viktigt med ett välfungerande samarbete
              mellan samtliga aktörer på lokal, regional och nationell nivå.
            </seg>
            <seg xml:id="i-1e74d9c41c368724-0">
              Att skyddas mot diskriminering är en mänsklig rättighet. Förbud
              mot diskriminering finns inskrivet i ett stort antal konventioner
              om mänskliga rättigheter. Det är ett samhällsansvar att bekämpa
              diskrimineringen effektivt. Därför måste skyddet mot diskriminering
              och främlingsfientlighet stärkas.
            </seg>
            <seg xml:id="i-f552ed532ea4df7a-0">
              Herr talman! Etableringsersättningen är utformad för att öka
              förutsättningarna för jämställdhet mellan kvinnor och män. En
              individuell ersättning som inte påverkas av inkomsterna hos andra
              personer i hushållet skapar starkare drivkrafter för båda makarna
              i en familj att delta i sfi, samhällsorientering och arbetsförberedande
              insatser. Detta skapar förutsättningar för nyanlända kvinnor att
              etablera sig på arbetsmarknaden.
            </seg>
            <seg xml:id="i-39954b70562effe1-0">
              Det är välkommet att regeringen avser att fortsätta att bekämpa
              mäns våld mot kvinnor, hedersrelaterat våld och förtryck samt
              våld i samkönade relationer.
            </seg>
            <seg xml:id="i-ca2e03ceec18e871-0">
              Herr talman! Regeringen föreslår i budgetpropositionen för 2014
              att de sammanlagda anslagen inom utgiftsområdet Integration och
              jämställdhet ska uppgå till 12,4 miljarder kronor. Det gäller
              integrationsåtgärder, kommunersättningar vid flyktingmottagande,
              etableringsersättningar, åtgärder mot diskriminering och rasism
              samt särskilda jämställdhetsåtgärder. Vi måste ha fokus på hur
              vi ska stimulera integrationsprocessen, underlätta och påskynda
              de nyanländas etablering i arbets- och samhällslivet i Sverige.
            </seg>
            <seg xml:id="i-670fc68f66d80732-0">
              Maria Stenberg från Socialdemokraterna betonade i sitt anförande
              att regeringen har misslyckats.
            </seg>
            <seg xml:id="i-cfce68b52f6dfc43-0">
              Herr talman! Om insatser för utrikesfödda med kort utbildning
              är ett misslyckande, om införandet av praktiskt basår för personer
              över 30 år med högst nio års utbildning är ett misslyckande, om
              möjliggörandet av tillgång till praktikplatser är ett misslyckande,
              om bättre validering av utrikesföddas utbildning och arbetslivserfarenhet
              är ett misslyckande, om insatser för utrikesföddas företagande
              är ett misslyckande, om 160 000 fler med invandrarbakgrund eller
              som är utrikesfödda är sysselsatta i dag jämfört med 2006 är ett
              misslyckande, om S-definitionen av misslyckande är vad jag just
              nämnt, så får jag väl erkänna att regeringen har misslyckats.
            </seg>
            <seg xml:id="i-28e7942d41b2bb86-0">
              Herr talman! Sverigedemokraterna och Mattias Karlsson har gång
              på gång anklagat regeringen för att ha misslyckats med integrationspolitiken.
              Samtidigt är Sverigedemokraterna emot varje förslag som ska förbättra
              situationen för dem som har svårt att bli integrerade. Sverigedemokraterna
              vill ta bort mer än 25 procent av de anslagen. Man kan fråga sig
              hur trovärdig en sådan politik är. Sverigedemokraternas integrationspolitik,
              herr talman, är över huvud taget inte integrationspolitik.
            </seg>
            <seg xml:id="i-8b285565aac70b47-0">
              Vi från Folkpartiets sida är mycket stolta över regeringens arbete,
              men vi är samtidigt medvetna om de stora utmaningarna vad gäller
              integration och jämställdhet. Vi kommer inte att vara nöjda förrän
              alla hindren är borta.
            </seg>
            <seg xml:id="i-765159d229ced8c1-0">
              De fyra oppositionspartierna vill ta bort en del integrationsåtgärder.
              Där vill Sverigedemokraterna och Vänsterpartiet ta bort hela summan
              på 197 miljoner medan Miljöpartiet och Socialdemokraterna vill
              ta bort 100 miljoner. Det är kanske dags att de fyra oppositionspartierna
              kommer överens om miljonerna.
            </seg>
          </u>
          <note type="speaker" xml:id="i-738b78948566a95f-0">
            Anf. 75 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-7">
            <seg xml:id="i-ef561ec9d2db3149-0">
              Herr talman! Jag håller med Socialdemokraterna att regeringen
              har misslyckats. Om man som Folkpartiet har gått till val på att
              minska utanförskapet, om man som Folkpartiet har gått till val
              på att minska integrationsproblemen, och utanförskapet och integrationsproblemen
              i stället ökar eller ligger kvar på exakt samma nivå, måste väl
              det betraktas som ett misslyckande. Då har man svikit ett vallöfte.
              Speciellt Folkpartiet har gjort ett stort nummer av dessa frågor.
              Men ni har inte lyckats.
            </seg>
            <seg xml:id="i-e5edfd346a620c2d-0">
              Skolresultaten för utlandsfödda elever är fortfarande katastrofalt
              låga. De ser till och med ut att försämras.
            </seg>
            <seg xml:id="i-591f834a16e00074-0">
              Regeringen pratar ofta om hur många fler utlandsfödda som har
              fått ett jobb sedan 2006. Men det är bara att lägga ut en dimridå
              om man inte också tar hänsyn till hur många nya utlandsfödda som
              har tillkommit under perioden. Förvärvsfrekvensen har inte förbättrats.
              Ni har totalt misslyckats.
            </seg>
            <seg xml:id="i-050f097bdf8e8f2d-0">
              När det gäller påståenden om att vi är emot alla integrationsåtgärder
              måste det verkligen nyanseras. Folkpartiet sprider en myt till
              exempel om att Sverigedemokraterna skulle vilja avskaffa sfi.
              Ismail Kamil talar om att vi vill dra ned på mycket av integrationspolitiken.
              Men det handlar om att vi vill ha en mer ansvarsfull invandringspolitik.
              Vi vill anpassa nivåerna till våra grannländer Danmark och Finland.
            </seg>
            <seg xml:id="i-3506fc8babc5e0f8-0">
              När det kommer färre invandrare blir också den totala kostnaden
              betydligt lägre eftersom det blir färre nyanlända här som behöver
              ta del av integrationsåtgärder i framtiden.
            </seg>
            <seg xml:id="i-c765c30b28e5d5c9-0">
              I realiteten förstärker vi i detta budgetförslag resurserna framöver
              till sfi per capita, per elev. Jag vill bara göra detta klargörande.
            </seg>
          </u>
          <note type="speaker" xml:id="i-18f9cff9d23d3b2d-0">
            Anf. 76 ISMAIL KAMIL (FP) replik:
          </note>
          <u who="ismail_kamil_816485" xml:id="i-632f048ef5604a4c-1">
            <seg xml:id="i-7b83a3d8280bb0aa-0">
              Herr talman! Vi har av olika skäl haft ett misslyckande under
              årtionden när det gäller integrationspolitiken. Sedan alliansregeringen
              tog över 2006 och efter 2010 med etableringsreformen har det handlat
              om att man ska minska bidragsberoendet och ha fokus på arbete.
              Det har vi gjort.
            </seg>
            <seg xml:id="i-65628ad568f90abb-0">
              Tidigare tog det mer än två år innan man kom i kontakt med Arbetsförmedlingen.
              I dag kommer varannan i kontakt med Arbetsförmedlingen inom sex
              månader. Fortfarande är det mycket kvar, men det har skett stora
              förbättringar.
            </seg>
            <seg xml:id="i-6afda7fc8d42e924-0">
              Tidigare tog det mer än tio år i genomsnitt för en kvinna att
              få sitt första arbete i Sverige. Det tog sex sju år för en man
              att få sitt första arbete. I genomsnitt tog det sju åtta år. I
              dag har det gått ned till fem sex år.
            </seg>
            <seg xml:id="i-4fb18f1fc4c1b88e-0">
              Vi har satsningar på dem som läser svenska. Tidigare blandade
              man högutbildade med lågutbildade inom sfi, och det kunde ta två
              år. I dag går det mycket fortare.
            </seg>
            <seg xml:id="i-692983014e28b1d3-0">
              När vi har sett att vi inte har nått effekt med en del av de
              reformer som vi har genomfört har vi ändrat på dem. Sfi-bonus
              är en sådan.
            </seg>
            <seg xml:id="i-219e6c4efa077103-0">
              Regeringens förslag har hela tiden handlat om att man ska göra
              det lättare för dem som kommer till vårt land. Vi ska ta vara
              på deras resurser eftersom de har kompetens.
            </seg>
            <seg xml:id="i-be9b5dd7c8d7e38f-0">
              Jag har inte en enda gång under de tre år som jag har suttit
              i arbetsmarknadsutskottet och i riksdagen sett att Sverigedemokraterna
              har kommit med ett enda förslag där man vill göra det bättre för
              dem som finns i vårt land.
            </seg>
          </u>
          <note type="speaker" xml:id="i-ae5fd0bdf8266007-0">
            Anf. 77 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-8">
            <seg xml:id="i-9e8538c92ddf1c89-0">
              Herr talman! Att tala om att regeringen har valt att nu skrota
              sfi-bonusen, som var en satsning som var ett fiasko, kan jag inte
              se som en del i en framåtsyftande integrationspolitik.
            </seg>
            <seg xml:id="i-11fa46a5d21c7770-0">
              Som du säger, Ismail Kamil, har integrationspolitiken varit ett
              misslyckande under årtionden. Det har inte spelat någon roll om
              det har varit en rödgrön regering eller en borgerlig regering.
              Varje gång har man presenterat nya inslag av social ingenjörskonst,
              och man ska lappa och laga. Men man vägrar konsekvent att titta
              på orsakerna till att vi har stora integrationsproblem, nämligen
              att vi har en betydligt större invandring än vad vi som samhälle
              klarar av att hantera.
            </seg>
            <seg xml:id="i-0a39ac91c4d154fe-0">
              Det stämmer, som Hanif Bali sade, att vi inte har en invandring
              för att den ska vara ekonomiskt lönsam. Det har i och för sig
              under lång tid varit mycket svårt att få er att erkänna att invandringen
              är en stor kostnad för samhället. Ni har hittat på en massa olika
              förklaringar, den ena mer krystad än den andra, och låtsats att
              så inte är fallet. Det är ändå befriande att det nu börjar komma
              sådana typer av erkännanden.
            </seg>
            <seg xml:id="i-a3e54c6c73b87152-0">
              Men vi har invandring till viss del, men inte bara, av humanitära
              skäl. Det är åtminstone en betydande minoritet som kommer hit
              av humanitära skäl av olika slag. Men det är också ett feltänk.
              Om vi ska ha en invandringspolitik för att hjälpa människor i
              nöd undan krigs- och krissituationer på olika sätt är det mycket
              mer effektivt att hjälpa dem på plats. Då kan vi hjälpa många
              fler människor till en mindre kostnad. Vi kan undvika de integrationsproblem
              som vi står här och diskuterar i dag, och vi kan dessutom få pengar
              över till välbehövliga satsningar inom landet.
            </seg>
            <seg xml:id="i-d91ea1e29c013cde-0">
              Jag tror att den bästa integrationspolitiken är att föra en sund
              skolpolitik, en sund företagarpolitik och en sund sysselsättningspolitik
              i största allmänhet. Jag tror inte att vi i varje enskilt läge
              behöver ha särlösningar på basis av etnisk bakgrund, vilket tyvärr
              både regeringen och Socialdemokraterna ofta hemfaller till. Det
              är inte ett handikapp att ha en utländsk bakgrund.
            </seg>
          </u>
          <note type="speaker" xml:id="i-cde3b1791ab9357d-0">
            Anf. 78 ISMAIL KAMIL (FP) replik:
          </note>
          <u who="ismail_kamil_816485" xml:id="i-632f048ef5604a4c-2">
            <seg xml:id="i-da89bc0727a4a5c0-0">
              Herr talman! Jag tror att det är dags för Sverigedemokraterna
              att gå från ord till handling. Ni vill ta bort integrationsåtgärder
              – minus 197 miljoner. Ni vill ta bort kommunersättningar – minus
              662 miljoner. Ni vill ta bort ersättningen till etableringslotsar
              – minus 1 961 000 000 kronor. När det gäller finansiering och
              annat i EU-budgeten vill ni inte ta bort någonting. Men ni vill
              ta bort 97 miljoner från Diskrimineringsombudsmannen. Ni vill
              ta bort åtgärder mot diskriminering och rasism – minus 42 miljoner.
              Ni vill ta bort särskilda jämställdhetsåtgärder – minus 130 miljoner.
              Så fortsätter det.
            </seg>
            <seg xml:id="i-b709e828b8145624-0">
              Det räcker inte med ord, Sverigedemokraterna. Ni måste komma
              med förslag. Vi har folk som har kommit till vårt land. Vi ska
              ta hand om dem. Alla är inte parasiter. En del av dem har hamnat
              i utanförskap.
            </seg>
            <seg xml:id="i-707a9aaa355c2b30-0">
              Återigen: Jag har inte en enda gång sett ett enda förslag från
              Sverigedemokraterna om att man ska göra det lättare för dem som
              har hamnat i utanförskap och att man ska ha en bättre integrationspolitik
              och om att man ska göra det lättare för kvinnor som har hamnat
              i svåra omständigheter. Det gäller att gå från ord till handling.
              Sverige har blivit rikare genom att vi har öppnat våra gränser
              och tagit hand om dem som har kommit hit och som behöver vår hjälp.
              Då behöver vi också vidta åtgärder för att hjälpa dem att lämna
              utanförskapet och bli en del av det svenska samhället så att vi
              alla tillsammans kan utveckla det.
            </seg>
          </u>
          <note type="speaker" xml:id="i-c7f8c5e3104b064a-0">
            Anf. 79 ANNIKA QARLSSON (C):
          </note>
          <u who="annika_qarlsson_37c24d" xml:id="i-ff5885aa47d18d43-0">
            <seg xml:id="i-8669856287209104-0">
              Herr talman! Vad debatterar vi här i dag? Det kan man fundera
              på. Det är såklart ett budgetbetänkande. Men vi debatterar också
              vilket Sverige vi vill ha. Med invandring kommer Sverige att växa
              och kunna ha en ekonomi för den välfärd som vi alla vill ha.
            </seg>
            <seg xml:id="i-7aa1c02924c33a62-0">
              Det finns partier som säger att ökad invandring leder till ökad
              arbetslöshet och högre sociala utgifter. Därför ska svenskarna
              först få jobben.
            </seg>
            <seg xml:id="i-78af7290fc12bed7-0">
              Sverigedemokraterna lever på denna myt och detta påstående. Det
              är oroväckande att även Socialdemokraterna ansluter sig till det.
            </seg>
            <seg xml:id="i-5d82de19ee563e16-0">
              Så är inte verkligheten. Forskningsrapport efter forskningsrapport
              visar att kommuner och regioner som har en hög grad av invandring
              och lyckas med sin integration har högre tillväxt än de som inte
              attraherar invandrare.
            </seg>
            <seg xml:id="i-8cc1dcaca982ecba-0">
              Sett till fakta och befolkningsutvecklingen borde diskussionen
              handla om hur ett samhälle med en befolkning som blir allt äldre
              ska kunna fortsätta utvecklas, växa och klara välfärden.
            </seg>
            <seg xml:id="i-70271ab885e25903-0">
              Den utmaning som Centerpartiet identifierar är, enkelt uttryckt,
              att bättre lyckas ta vara på invandringen genom att alla i arbetsför
              ålder som kommer hit också arbetar.
            </seg>
            <seg xml:id="i-7d1bf8b372b1ef7e-0">
              Paradoxalt nog har de kommuner som har störst problem på papperet
              också de bästa förutsättningarna i verkligheten för att lyckas.
              De små svenska landsbygdskommunerna har i de allra flesta fall
              starka lokala nätverk som inkluderar näringsliv och ideella organisationer.
              Det är faktorer som vi alla vet är viktiga för att nyanlända ska
              komma in på arbetsmarknaden.
            </seg>
            <seg xml:id="i-8764733c28981543-0">
              Vi har en utmaning i hur vi ska locka människor hit. Det är en
              motsats till go home.
            </seg>
            <seg xml:id="i-3a3d79bc91db216c-0">
              En annan utmaning är nationellt strukturella åtgärder för att
              underlätta en snabb och lyckosam integration.
            </seg>
            <seg xml:id="i-439b4b9a14052f6c-0">
              En avgörande faktor är att hela samhället bidrar till att välkomna
              och öppna sina mötesplatser för dem som kommer hit. Utan personliga
              möten blir det ingen integration.
            </seg>
            <seg xml:id="i-6a2e1dc64b216558-0">
              Det handlar inte om att vara generös och snäll. Det handlar inte
              heller om omvänd rasism och att ursäkta brister och fel med kulturell
              eller etnisk bakgrund. Det handlar om motsatsen. Det handlar om
              dina och mina moraliska val som var och en av oss som individer
              står för.
            </seg>
            <seg xml:id="i-7d735fb3900f1a2f-0">
              Man kan önska livet ur ensamkommande barn, eller hälsa dem välkomna.
              Varje ensamkommande barn och varje människa som flytt undan krig,
              förföljelse eller fattigdom är individer med drömmar och potential.
              De blir här en del av oss som kommit från världens alla hörn för
              att bidra, kanske för att bygga svenska bilar, kanske för att
              skriva svenska böcker eller kanske för att rädda svenska liv.
            </seg>
            <seg xml:id="i-9212c07ee0ecd597-0">
              Ytterst handlar det om värdighet. Det Sverige jag lever och vill
              leva i är ett öppet land som med optimism och nyfikenhet möter
              världen, med kärlek till andra människor och deras historia. Det
              är mitt land, och det tänker jag slåss för att det ska fortsätta
              vara.
            </seg>
            <seg xml:id="i-6111a3d9ebf54fc7-0">
              Fru talman! Integrationspolitikens mål är lika rättigheter, skyldigheter
              och möjligheter för alla oavsett etnisk och kulturell bakgrund.
              Målet ska främst uppnås genom generella insatser, men de generella
              insatserna ska kompletteras med riktade åtgärder för att stödja
              och underlätta nyanländas etablering under de första åren i Sverige.
            </seg>
            <seg xml:id="i-552ca6eee9afdcb7-0">
              Alliansregeringen har skruvat om etableringen så att fokus är
              på arbete och egenmakt i stället för som tidigare att bli omhändertagen.
              Vi har gjort ett första omtag, men mer behövs. Regeringen har
              sänkt trösklarna in till arbetsmarknaden och infört nystartsjobb
              och instegsjobb. Dessa åtgärder har gjort störst nytta för dem
              som behöver det allra mest och som har svårast att ta sig ut på
              arbetsmarknaden.
            </seg>
            <seg xml:id="i-783e69f7949bf087-0">
              Enligt statistik från SCB var 758 000 utrikes födda mellan 15
              och 74 år sysselsatta andra kvartalet 2013. Det är en ökning med
              34 500 personer från samma tid förra året. Men det är högre arbetslöshet
              bland utrikes födda än bland dem som är födda i Sverige, och där
              har vi en utmaning. Vi kan se att det rör sig i rätt riktning,
              men det rör sig för sakta. Därför är uppdraget i BP14 till berörda
              myndigheter att effektivisera och förbättra etableringsarbetet.
              Det handlar om mer målgruppsanpassade insatser, ökade ersättningar
              till kommunerna som tar emot och effektivare bosättningsverksamhet.
            </seg>
            <seg xml:id="i-2b1f473b19ef3b3a-0">
              Den överenskommelse regeringen har med kommuner och landsting
              och idéburna organisationer inom integrationsområdet är mycket
              välkommen. Syftet är att stärka samarbetet mellan staten, kommunerna,
              landstingen, regionerna och det civila samhället i arbetet med
              nyanländas etablering. Det ingår också att utveckla former och
              metoder för att idéburna organisationer bättre ska kunna medverka
              i detta arbete. Vi har redan ett fyrtiotal som har anslutit i
              arbetet. Målet är att finna mer effektiva vägar för att människor
              ska komma in i vardagen i Sverige.
            </seg>
            <seg xml:id="i-247803ed106a628b-0">
              Sveriges integrationsutmaningar bottnar i systemfel som finns
              i dag, med exkludering på arbetsmarknaden. Vi måste bli bättre
              på att ta vara på den kompetens och företagsamhet som finns hos
              de människor som kommer till oss. Att snabbt kunna få tillgång
              till språk, utbildning eller arbete är en grundförutsättning.
              Men ansvaret ligger också på arbetsgivare och på arbetsmarknadens
              parter att inte placera dem som har sämre språkkunskaper eller
              annan etnisk bakgrund, och som inte etablerat sig fullt ut i Sverige,
              i underläge. Det är inte gränserna som ska stängas utan arbetsmarknaden
              som ska öppnas.
            </seg>
            <seg xml:id="i-ff95e2f946c957df-0">
              Fru talman! Vi ska ha ett samhälle som är tillgängligt för alla.
              Centerpartiet vill att bristande tillgänglighet för personer med
              funktionsnedsättning ska betraktas som en diskrimineringsgrund
              och omfattas av diskrimineringslagstiftningen. Kultur och fritidsintressen
              ska också vara tillgängliga för alla. Detsamma gäller självklart
              skolan.
            </seg>
            <seg xml:id="i-f0d3fc47cba7242d-0">
              I regeringsformen, som är en av de fyra grundlagarna, står att
              det allmänna ska verka för att demokratins idéer blir vägledande
              inom samhällets alla områden, samt värna den enskildes privatliv
              och familjeliv. Det allmänna ska också verka för att alla människor
              ska kunna uppnå delaktighet och jämlikhet, samt motverka diskriminering.
            </seg>
            <seg xml:id="i-f6523875f1594df8-0">
              I kommunallagen slås fast att kommuner och landsting ska behandla
              sina medlemmar lika om det inte finns sakliga skäl för något annat.
              Lagen ställer även krav på att förtroendevalda med funktionsnedsättning
              ska kunna delta i handläggningen av ärenden på samma villkor som
              andra förtroendevalda.
            </seg>
            <seg xml:id="i-5b014938c8ff1655-0">
              Jag tar en lag till: I plan- och bygglagen ställs övergripande
              krav på bebyggelsemiljön. Lagen säger att miljön inom områden
              med sammanhållen bebyggelse ska utformas så att personer med nedsatt
              rörelse- eller orienteringsförmåga kan använda området.
            </seg>
            <seg xml:id="i-a3f0d12769351ddb-0">
              Trots att det jag just läste upp från tre olika lagar inte är
              några nyheter – och trots att det är fundamenta – kan vi konstatera
              att personer med funktionsnedsättning utestängs i samhället. Därför
              saknas det fortfarande – och därför krävs det – ett skydd mot
              diskriminering i form av bristande tillgänglighet för alla de
              områden som diskrimineringslagen täcker. Därför är det bra att
              regeringen har aviserat att den kommer att komma med ett lagförslag
              när det gäller bristande tillgänglighet. De lagar, förordningar
              och andra regelverk med krav på tillgänglighet som finns räcker
              bevisligen inte. Centerpartiet har varit drivande i det arbetet.
            </seg>
            <seg xml:id="i-80846771fb682ac8-0">
              Fru talman! Efter gårdagens avslöjande i Expressen där nätskribenter
              fick sin anonymitet röjd framstår det arbete med att förstärka
              arbetet mot främlingsfientlighet som regeringen startat som än
              mer viktigt. Det är en treårig satsning på kunskapshöjande insatser
              för barn och ungdomar. Å andra sidan kan man efter gårdagens avslöjande
              konstatera att tre år känns för kort och för lite. Det musikläraren
              i Krokom, ledamot i SD:s partistyrelse, ger uttryck för är en
              inhuman och oerhört grym syn på sina medmänniskor. En regeringsinsats
              står faktiskt inte emot det, hur mycket vi än skulle vilja och
              hur värdefull den än är. Det som krävs i de här fallen är civilkurage
              av många människor som visar att vi står upp för motsatta värderingar
              som bygger på medmänsklighet.
            </seg>
            <seg xml:id="i-56c816a70456a79c-0">
              I debatten har vi två rundor. Den ena berör i huvudsak integration
              och den andra i huvudsak jämställdhet. Eftersom jag är ensam talare
              för Centerpartiet kommer jag också att gå in på jämställdhetsområdet.
            </seg>
            <seg xml:id="i-4c763eb6bb637064-0">
              När alliansregeringen tillträdde 2006 tiodubblades anslaget till
              jämställdhetsområdet. Det handlar om stora strukturella satsningar
              på ökad kunskap, systematik och att arbeta fram arbetsmetoder
              för att stärka kvinnor, stödja utsatta och fortare få stopp på
              hot, våld och förföljelse. Vi har låtit kommuner och landsting
              vara spjutspetsar på olika områden för att finna nya arbetsformer
              och i den vardagliga verksamhet som bedrivs få upp ögonen för
              att kvinnor och män ska få samma bemötande, synliggöras och behandlas
              likvärdigt.
            </seg>
            <seg xml:id="i-17009ac99cd6efc8-0">
              Med ökad kunskap och med synliggörande kan det ibland se ut som
              att det blir värre både när det gäller anmälningar och uttryck
              för upplevd utsatthet. Det är dock en naturlig följd av synliggörandet
              och den ökade kunskapen, och det är därför viktigt att vi fortsätter
              arbetet med att stärka bemötandet, lagstiftningen och medvetenheten
              i frågorna.
            </seg>
            <seg xml:id="i-56638e473a3edfe1-0">
              En av många viktiga aktörer på området är Nationellt centrum
              för kvinnofrid vid Uppsala universitet. Där arbetar man med metodutveckling,
              information, utbildning, kunskapssammanställning och forskning.
              Man arbetar på regeringens uppdrag med att höja kunskapen på nationell
              nivå om mäns våld mot kvinnor och med att utveckla metoder för
              omhändertagande av våldsutsatta kvinnor. Sedan 2008 ingår också
              uppdraget att även omfatta våld i samkönade relationer samt hedersrelaterat
              våld och förtryck.
            </seg>
            <seg xml:id="i-da9430367b755de3-0">
              Dit kommer åklagare, poliser och domare från rättsväsendet, men
              också personal från sjukvård och socialtjänst, som behöver spetskompetens
              på området. Kunskapsbanken med samlad kunskap, forskning och erfarenhet
              finns tillgänglig på nätet för alla som möter frågorna i sitt
              jobb.
            </seg>
            <seg xml:id="i-e44cf266a58f6e82-0">
              När det gäller jämställdhet finns det många olika sätt att diskutera
              det – en korv kan man skära på många olika sätt, och så även jämställdhetsfrågan.
            </seg>
            <seg xml:id="i-ca810188023d3f32-0">
              Vi har en utredning om män och jämställdhet som ska redovisa
              sitt uppdrag nästa år. De ska beskriva och analysera mäns livssituation
              i Sverige i dag. Det finns ett antal stora varningssignaler som
              oroar. Pojkar har lägre betyg, vilket långsiktigt påverkar livschanserna.
              Män är överrepresenterade i statistik när det gäller missbruk,
              brottslighet och självmord. Vi kan också se att män ofta har mindre
              kontakt med sina barn och ett sämre socialt nätverk. Det är viktigt
              att vi lär oss mer om detta och förstår mer, så att vi kan möta
              det. Män är överrepresenterade i samhällets topp, men de är också
              överrepresenterade bland de mest utsatta.
            </seg>
            <seg xml:id="i-1070f030fba03f5d-0">
              Fru talman! Även om man ofta lyfter fram problemen finns det
              samtidigt en utveckling som tickar på åt rätt håll. European Institute
              for Gender Equality jämför Europas länder i jämställdhetsfrågor.
              I jämförelsen kan vi se att Sverige har det bästa resultatet 2013.
              Det är mycket glädjande, men det är inte nog. Siffran 100 innebär
              att ett land anses jämställt, och Sverige ligger på 74,3. Det
              låter alltså som att vi har en bit kvar. Vi kan dock jämföra med
              övriga EU, som ligger på 54, och konstatera att vi har gjort en
              del av resan.
            </seg>
            <seg xml:id="i-c6b889e5ffe463cb-0">
              Det finns mycket kvar att göra när det gäller löneskillnader,
              karriärmöjligheter, sjukskrivningar, uttag av föräldrapenning
              och underrepresentation i ledande befattningar – alla tillsammans
              och var för sig ett uttryck för att kvinnors och mäns verklighet
              i arbetslivet skiljer sig åt. Därför tillsatte vi Delegationen
              för jämställdhet i arbetslivet 2011 som ska redovisa sitt uppdrag
              i oktober 2014. Uppdraget är att stimulera debatt men också att
              lämna förslag på insatser som kan främja jämställdhet i arbetslivet
              och minska lönegapet mellan kvinnor och män.
            </seg>
            <seg xml:id="i-8198b3124d0ef62d-0">
              Att vilja mycket är politikens livsluft på många sätt. För att
              säkerställa att positionerna flyttas framåt och att våra beslut
              blir verklighet krävs ett uppföljningssystem, vilket regeringen
              nu satsar på. Det ska bidra till en kontinuitet och struktur för
              jämställdhetspolitiken. Det kommer i sin tur att ge bättre förutsättningar
              för att ta till vara resultat och erfarenhet utifrån den förda
              politiken, och det främjar kvalitet och långsiktighet.
            </seg>
            <seg xml:id="i-8188f7896133569c-0">
              Fru talman! Jag började med att ställa den retoriska frågan:
              Vilket Sverige vill vi ha? Ytterst handlar det om värdighet –
              antingen det handlar om invandrare, minoriteter, funktionsnedsatta,
              kvinnor eller män.
            </seg>
            <seg xml:id="i-65f930fd9bc2a713-0">
              Det Sverige som jag lever och vill leva i är ett öppet land,
              där vi med optimism och nyfikenhet möter varandra, med kärlek
              till andra människor och till deras historia. Det är mitt land,
              och det tänker jag slåss för att det ska fortsätta att vara.
            </seg>
          </u>
          <note xml:id="i-083a72b5962c718c-0">
            Jag yrkar bifall till förslaget i betänkande AU1.
          </note>
          <note type="speaker" xml:id="i-92c576620adc7614-0">
            Anf. 80 PENILLA GUNTHER (KD):
          </note>
          <u who="penilla_gunther_2423bb" xml:id="i-f088226d55c1fd7d-0">
            <seg xml:id="i-d86f7ee293919b7f-0">
              Fru talman! I dag har jag en klänning på mig som jag mest använder
              vid festliga tillfällen. Därför tänkte jag att den passar bra
              i dag – vi får ju debattera både jämställdhet och integration
              på samma gång. Vilken kombodebatt vi har i dag!
            </seg>
            <seg xml:id="i-1e18835fcebd943d-0">
              Klänningen symboliserar två olika saker. Det ena är att den symboliserar
              en fest för de nya svenskar som får en fristad i vårt land. De
              får vara här, och vi får ta del av deras kunskaper och olika kulturer.
              Men klänningen är svart, och det symboliserar en sorg över att
              jämställdheten går så pass långsamt i många avseenden som den
              faktiskt gör.
            </seg>
            <seg xml:id="i-1b5c9ef8e77b34cd-0">
              Fru talman! Det är självklart att vi tycker att kvinnor och män
              ska ha likvärdiga villkor, både formellt och informellt, för att
              kunna utveckla sin fulla potential. Jämställdhet innebär att man,
              oavsett kvinna eller man, ska ha makt över sitt liv och ha makt
              att forma sitt liv utifrån vad man själv vill. Empowerment är
              ordet.
            </seg>
            <seg xml:id="i-5b6b46986411a32a-0">
              Men det är lättare sagt än gjort. Det är inte alla som verkligen
              upplever att man har den makten över sitt eget liv, att känna
              att jag verkligen kan välja vad jag vill göra, hur jag vill jobba
              och hur det ska gå med hemarbetet eller vad det nu kan handla
              om.
            </seg>
            <seg xml:id="i-38b902c0be6e936e-0">
              Men i politiken handlar det om att ett jämställdhetsperspektiv
              ska genomsyra alla politikområden för att klarlägga möjliga konsekvenser
              för kvinnor och män. Förutsättningarna för det och för bra politiska
              beslut är naturligtvis att vi har en jämn representation av kvinnor
              och män i de beslutande församlingarna.
            </seg>
            <seg xml:id="i-9fc3f7f5a7796c6d-0">
              Vi har ett supervalår framför oss. Kristdemokraterna tog redan
              1987 beslut om att minst 40 procent kvinnor respektive män ska
              finnas i partiets alla beslutande organ och att det ska vara en
              jämn könsfördelning på alla valsedlar. Vi var också först med
              att ha en kvinna på partisekreterarposten.
            </seg>
            <seg xml:id="i-12054bd7bf543e43-0">
              Att vara med och påverka samhällets utveckling kräver förstås
              kunskap och intresse men även en medvetenhet om vilka härskartekniker
              som en del personer använder för att vidmakthålla sina egna positioner
              eller ståndpunkter.
            </seg>
            <seg xml:id="i-6641d9923c9cba8c-0">
              Att osynliggöra, förlöjliga, undanhålla information, bestraffa
              eller påföra någon annan en känsla av skuld och skam, är inte
              bra vare sig för ett demokratiskt sammanträdesklimat eller i det
              stora samhällsklimatet. Där har politiska ledare ett stort ansvar
              på alla nivåer för att fostra nya ledare i praktisk jämställdhet,
              särskilt inför den valrörelse vi alla har framför oss, och för
              att skola in kvinnor och män i politiska uppdrag.
            </seg>
            <seg xml:id="i-e42f821048f50fe1-0">
              Fru talman! Kvinnor och män ska vara jämställda och ha samma
              möjligheter i familjen liksom i samhället i övrigt. Jag anser
              att jämställdheten ska börja naturligt i hemmet, där barnen lär
              sig av sina föräldrars könsroller på ett bra sätt. Då är det naturligtvis
              viktigt att dessa roller förändras över tid, så att män och kvinnor
              delar ansvar och praktiskt arbete i hem, familj och samhälle.
            </seg>
            <seg xml:id="i-8f8d717311d85b12-0">
              Vi vill underlätta för föräldrar att göra medvetna val och menar
              att valfrihet är en förutsättning för jämställdhet. Familjer är
              olika och har olika behov. Det offentligas stöd till barnfamiljer
              ska utformas så att det blir ekonomiskt möjligt för såväl kvinnor
              som män att prioritera sin tid med barnen.
            </seg>
            <seg xml:id="i-122cc35e611b1a3c-0">
              Där kommer vi in på det totala familjeläge som finns i dag. Några
              andra talare har också varit inne på det området. Det handlar
              inte bara om att ha ett utbud av olika former av barnomsorg så
              att det passar familjerna, utan också om äldreomsorg. Det är en
              väsentlig del av jämställdhetsutvecklingen över tid.
            </seg>
            <seg xml:id="i-9fe2384a8ef589c4-0">
              När man kommer upp i min ålder har man förmodligen både gamla
              föräldrar och barn, kanske inte små barn men äldre tonåringar,
              och till och med barnbarn. Det handlar om att kombinera en hel
              familjesituation så att man orkar med på olika sätt.
            </seg>
            <seg xml:id="i-3d3ea660c7da8245-0">
              En viktig faktor som vi politiker kan påverka är naturligtvis
              hur arbetstiden är förlagd och vilken omfattning den har. Men
              det handlar inte minst om vilka attityder som vi möter i arbetslivet,
              oavsett om vi vill ta hand om vår gamla pappa eller mamma eller
              om vi vill ta hand om barnbarn eller barn.
            </seg>
            <seg xml:id="i-6fd097b4e1ebdce1-0">
              Ett gott exempel på detta är Bengt i min hemkommun. Han har tagit
              sig an både sin gamla dementa mamma och sin bror som har funktionshinder.
              Bengt är ett levande exempel på en person som aktivt arbetar med
              att hans nära och kära ska få den bästa omvårdnad och omsorg som
              går att finna. Han har stått som ett gott exempel på en äldrevårdskonferens
              här i Helsingfors för ett tag sedan, där mamman fick följa med.
              Han kunde visa på teknisk utveckling som han hade gjort i hemmet
              för att underlätta för sig själv, sin bror och sin mamma, så att
              omvårdnaden skulle bli så god som möjligt. Bengt har satsat sin
              så kallade karriär på att ta hand om dem som han har närmast.
            </seg>
            <seg xml:id="i-339e92d63a8b74e5-0">
              Ett annat exempel från min hemkommun är Stefan, som har tagit
              tjänstledigt från sitt verkstadsjobb för att kunna vara familjehemspappa.
              Vad sade de på hans jobb? Hur förstod de att det var en viktig
              insats, inte bara för den lille pojke som han tog hand om i familjen
              utan också för samhället? Vad fick han för goda reaktioner från
              sina arbetskamrater och chefer? Vad var deras attityd? Tyvärr
              måste jag säga att detta får tjäna som ett dåligt exempel på attityder
              och bemötande. Däremot fick han goda reaktioner från många i omgivningen
              i övrigt.
            </seg>
            <seg xml:id="i-5672c9bda64973ed-0">
              Attityderna i vår omgivning spelar väldigt stor roll över huvud
              taget när vi väljer att göra olika saker. När vi hamnar i en situation
              där vi känner att vi inte kan göra saker beror det ofta på hur
              människor runt omkring upplever sin situation, den så kallade
              styrelsen, som man vänder sig till. Det kanske är de som är närmast
              och som man i en svår situation brukar höra av sig till och fråga:
              Vad ska jag göra nu? Man får då svar som man måste förhålla sig
              till på något sätt, för man är så van att göra det. Men det kanske
              inte alls är det bästa för individen själv.
            </seg>
            <seg xml:id="i-68dcbc5f306f3885-0">
              Attityder och bemötande som är bra för människors olika val i
              arbetslivet tror jag är otroligt viktigt.
            </seg>
            <seg xml:id="i-1267b5bcaa8ff43e-0">
              För några veckor sedan var jag inbjuden på ett evenemang, kallat
              Battle of the Numbers. Våra tio största svenska företag hade valt
              ut tio kvinnor var, att i ett ettårigt projekt utbildas och utvecklas
              för att ta på sig högre uppdrag i företagen.
            </seg>
            <seg xml:id="i-8762d212643f2e6e-0">
              När projektet lanserades förra året var det en stor bild och
              ett reportage i Dagens Industri. När nu resultaten redovisades
              och alla kvinnor var med för att berätta om sina erfarenheter,
              tillsammans med de högsta cheferna, var det ingen bild på dem
              och mycket lite text i den artikel som fanns i samma tidning dagen
              efter evenemanget.
            </seg>
            <seg xml:id="i-8a062e47cb5f31d0-0">
              I stället hade man till åtminstone min stora förvåning valt att
              sätta in en bild på Stefan Löfven – vilket kanske gläder vissa
              här i salen – som var där och blev intervjuad om jämställdhet
              i några få minuter. Inte ens vår jämställdhetsminister, som höll
              ett mycket bra anförande, blev recenserad på ett bra sätt.
            </seg>
            <seg xml:id="i-752c55e1b7d51dbb-0">
              Detta visar att en affärstidning inte ens år 2013 kan balansera
              jämställdhet i näringslivet och arbetslivet genom att synliggöra
              kvinnor på ett relevant sätt. Vi vet redan sedan tidigare att
              det är mest män i både politik och näringsliv som syns mest på
              bild i medierna, oavsett vilka insatser och positioner i sammanhanget
              som bilderna ska visa.
            </seg>
            <seg xml:id="i-2987022502947346-0">
              Därför är ett fortsatt arbete för jämställdhet ett otroligt viktigt
              arbete för vårt land och för vår uppväxande generation. Det reformarbete
              som inleddes under den förra mandatperioden för att påskynda utvecklingen
              inom områden som är strategiskt viktiga för jämställdhetspolitiken
              kommer att fortsätta. Arbetet med att bekämpa mäns våld mot kvinnor,
              inklusive hedersrelaterat våld och förtryck samt våld i samkönade
              relationer, kommer fortsatt att ha hög prioritet. För 2014 aviseras
              ca 253 miljoner kronor för åtgärder inom jämställdhetsområdet,
              vilket borde vara rekord för de flesta länder i vår omvärld.
            </seg>
            <seg xml:id="i-34bc101229c86e38-0">
              Vi kan vara stolta över det men säga som våra vänner i Socialdemokraterna
              brukar göra: stolta men inte nöjda.
            </seg>
          </u>
          <note type="speaker" xml:id="i-017b9d8b2530efa8-0">
            Anf. 81 ANN-CHRISTIN AHLBERG (S):
          </note>
          <u who="ann-christin_ahlberg_db6973" xml:id="i-6a02d0d49fcfa7df-0">
            <seg xml:id="i-b91e2cee8b7a0d0c-0">
              Fru talman! Sverige är ett bra land, men något håller på att
              gå sönder. Arbetslösheten är väldigt hög, och allt fler kvinnor
              och män hamnar i långtidsarbetslöshet. Och ungdomsarbetslösheten
              är skyhög, så hög att vi i Sverige får krispengar från EU för
              att Reinfeldts regering har misslyckats med att få våra ungdomar
              i jobb. Klassklyftorna ökar, och regeringen för en politik som
              gynnar män mer än kvinnor.
            </seg>
            <seg xml:id="i-93c7dd8153fa2405-0">
              Efter mer än sju år vid makten har de borgliga partierna gjort
              så att de rikaste har blivit rikare och att de som redan hade
              det tufft har fått det tuffare och har blivit allt fattigare.
            </seg>
            <seg xml:id="i-77a3a8a71d3c3ad7-0">
              Fru talman! I det här betänkandet behandlas också jämställdhet.
              Där har vi socialdemokrater ett särskilt yttrande som vi självfallet
              står bakom.
            </seg>
            <seg xml:id="i-f1de18cb6fb38cd2-0">
              Det är dags att göra ett bokslut utifrån den borgliga regeringens
              politiska beslut, som påverkar kvinnors och mäns olika villkor.
              En sak som är säker är att regeringen inte har tagit fram några
              konkreta beslut som har drivit jämställdhetsarbetet framåt utan
              snarare gjort att det står still.
            </seg>
            <seg xml:id="i-b4f55e914caf9c66-0">
              Det första regeringen gjorde när de tog över makten var att försämra
              våra trygghetssystem. Regeringen försämrade våra försäkringsskydd
              när vi blir arbetslösa eller när vi blir sjuka. Detta beslut togs
              före krisen, och det var självklart av ideologiska skäl.
            </seg>
            <seg xml:id="i-d60376abf0b723f6-0">
              Regelverken i arbetslöshetsförsäkringen förändrades så att kvinnor
              drabbades mer än män på grund av hur arbetslivets villkor ser
              ut för just kvinnor.
            </seg>
            <seg xml:id="i-3a10dbbc3134f64d-0">
              Sjukförsäkringen försämrades så att svårt sjuka människor blev
              utförsäkrade och tvingades gå ut och arbeta heltid, medan fullt
              friska kvinnor och män inte fick arbeta alls eller arbeta på deltid.
              Vi vet att kvinnor var och är sjuka mer än män, så även detta
              politiska beslut drabbar kvinnor mer än män.
            </seg>
            <seg xml:id="i-e1d9e0a81a2b195f-0">
              Den som blev sjuk kunde inte fokusera på att bli frisk utan fick
              fullt upp med att klara sig ekonomiskt, leva på bidrag, tvingas
              att ta lån eller – som stadsminister Reinfeldt uttryckte det i
              en intervju – be sina föräldrar, sin partner eller sina vänner
              om hjälp om man skulle drabbas.
            </seg>
            <seg xml:id="i-88dc00935af76ece-0">
              Men alla har inte föräldrar, partner eller vänner som kan hjälpa
              till rent ekonomiskt när man drabbas av sjukdom eller arbetslöshet.
              Man riskerar att tvingas ta till sms-lån, hamna hos kronofogden
              eller söka försörjningsstöd. Jag vill återigen påminna om att
              detta politiska beslut genomfördes före krisen.
            </seg>
            <seg xml:id="i-212291ef27f2945d-0">
              Fru talman! Flera politiska beslut har den borgliga regeringen
              tagit som gör att jämställdhetsarbetet trampar vatten, såsom vårdnadsbidraget,
              som är en kvinnofälla speciellt för våra nya svenska kvinnor.
            </seg>
            <seg xml:id="i-cb9a3e8b30aae964-0">
              En annan så kallad jämställdhetssatsning var att männen skulle
              få mer betalt när de tog ut föräldraledighet, den så kallade jämställdhetsbonusen.
              Den var och är så krånglig att ingen riktigt fattar den.
            </seg>
            <seg xml:id="i-b08f542dca3ea80a-0">
              Den här regeringen har också gjort om hela skattesystemet. Vi
              har fått en skattepolitik som gynnar män mer än kvinnor och som
              ökar de redan stora ekonomiska skillnaderna mellan kvinnor och
              män. Vi vet ju alla här i riksdagen att kvinnor tjänar mindre
              än män.
            </seg>
            <seg xml:id="i-c1f81ac59dce24b5-0">
              Trots det har det beslutats om flera jobbskatteavdrag, så stora
              som ungefär 95 miljarder. Detta hade vi kunnat göra mycket för
              i välfärden som vi alla kunde ha nytta av. Vi vet också att kvinnor
              är mer beroende av en bra gemensam välfärd för att kunna försörja
              sig och för att kunna ha ett eget liv och ha större valmöjligheter.
            </seg>
            <seg xml:id="i-436251a42f3a227c-0">
              Vi har här i Sveriges riksdag många gånger fått höra att sjuksköterskan,
              läraren eller undersköterskan vinner mest på jobbskatteavdragen.
              Men det stämmer ju inte, utan det är de som har högre inkomster
              som får allra mest. Män som har de högsta lönerna och som är hemma
              minst med barnen när de är sjuka eller som inte tar föräldraledigt
              när barnen är små är de som tjänar mest på detta.
            </seg>
            <seg xml:id="i-d788cd9ded8563e2-0">
              Som om det inte vore nog straffar regeringen både kvinnor och
              män när de är föräldralediga, sjuka eller arbetslösa dubbelt upp
              med försämrade försäkringar, och sedan får de dessutom betala
              mer i skatt.
            </seg>
            <seg xml:id="i-2cdebe02b45adfbe-0">
              Med facit i hand vet vi att kvinnor tar ut mer föräldraledighet
              och är mer sjuka. Det är ännu ett bevis på att borgarnas ekonomiska
              politik slår hårdare mot kvinnor. Fakta talar för sig. Den borgliga
              regeringen driver en politik som gynnar män och diskriminerar
              kvinnor.
            </seg>
            <seg xml:id="i-c671cc7717a1fe16-0">
              Fru talman! Reinfeldts regering har också gjort förändringar
              inom arbetslivet så att man kan stapla visstidsanställningar på
              varandra, vilket drabbar kvinnor mer än män. Det drabbar inte
              bara unga kvinnor utan också en del äldre. Inom vissa avtalsområden
              är genomsnittsåldern ca 35 år. Det är en väldigt hög ålder för
              att ha en otrygg anställning med de negativa konsekvenser som
              det innebär.
            </seg>
            <seg xml:id="i-fc4e9a3def219c6f-0">
              Jämställdhetsministern brukar lyfta upp att kvinnor förlorar
              3,6 miljoner i lön under sitt arbetsliv. Lägg därtill vad det
              blir i förlust när kvinnor blir pensionärer eller på grund av
              det livsval man kanske har tvingats att göra utifrån den faktiska
              inkomst som man har.
            </seg>
            <seg xml:id="i-be1c1fc9d95a9387-0">
              Vad gör regeringen? Jo, ändrar kraven på lönekartläggningar så
              att fler företag slipper och att det behöver göras bara var tredje
              år. Det är konstigt. Det är ju ett verktyg som fackliga organisationer
              vittnar om har gett mycket goda resultat.
            </seg>
            <seg xml:id="i-68339a8760a58556-0">
              Här i riksdagen har vi gjort ett tillkännagivande om att förändra
              till det bättre, men än har vi inte fått några förslag till riksdagen,
              för det ska utredas. Fort gick det att förändra till det sämre,
              och långsamt går det om det ska förbättras när det gäller jämställdhetsfrågorna.
            </seg>
            <seg xml:id="i-6a6fbf2ab3599be2-0">
              Det är tydligt att Reinfeldts regering inte vill förändra så
              att kvinnors inkomster ska komma i kapp männens. Det blir väldigt
              tydligt när stadsråden Anders Borg och Annie Lööf uttalar sig
              om lönerna.
            </seg>
            <seg xml:id="i-e761ce6411c61222-0">
              Anders Borg säger att löneläget är för högt inom kommuner och
              landsting. Där vet vi att det är många kvinnor som jobbar och
              att lönerna redan är låga. Annie Lööf säger att ingångslönerna
              måste sänkas. Vem är det som har de lägsta lönerna och ingångslönerna?
              Jo, det är de som jobbar inom de typiska kvinnobranscherna.
            </seg>
            <seg xml:id="i-95ec7793dc0e28da-0">
              Tydligare än så kan man inte säga som minister om man vill se
              till att kvinnorna ska ha ännu sämre löner, eller i alla fall
              inte vill minska skillnaderna.
            </seg>
            <seg xml:id="i-453a778b45b17998-0">
              Fru talman! Många kvinnor går i pension nu i dagarna, och den
              ekonomiska skillnaden blir stor. Varannan kvinna som går i pension
              kommer inte att få mer i pension än motsvarande garantipension,
              trots att hon har ett långt arbetsliv bakåt i tiden. Det blir
              ekonomiskt tufft. Dessutom ska de på denna låga pension betala
              mer i skatt därför att de har blivit just pensionärer än om de
              hade lön motsvarande pensionen när de jobbade.
            </seg>
            <seg xml:id="i-df85e291ad517be1-0">
              Kvinnors arbetsvillkor har historiskt sett omfattat deltider
              och låga löner därför att det inte fanns någon rätt till barnomsorg
              och möjligheter att satsa på karriär med mera och därför att kvinnors
              arbetsinsats inte har värderats lika högt som männens.
            </seg>
            <seg xml:id="i-b7c5aa56c2ff7588-0">
              I dag vet vi att vi kan förändra med politiska beslut; kunskap
              finns om det. Trots det har kvinnor fortfarande otryggare anställningar,
              ofrivilliga deltider, delade turer och en arbetsmiljö som gör
              att man inte alltid orkar arbeta heltid, eller fortfarande är
              det så att kvinnorna förväntas ta mer ansvar för hem och familj.
            </seg>
            <seg xml:id="i-c80e0d4f93744438-0">
              Vi vet att kvinnor är mer sjuka än män, och det finns säkert
              fler orsaker till det. Där behöver vi mer forskning och kunskap.
              Vi hade en samlad arbetslivsforskning där man bland annat forskade
              på kvinnors hälsa kopplat till arbetslivet. Men den tog den borgliga
              regeringen bort så fort den tillträdde. Varför? Självklart av
              ideologiska skäl.
            </seg>
            <seg xml:id="i-4932b8b4e1943cd9-0">
              I dag ser vi att sjukskrivningarna återigen ökar bland kvinnor,
              och regeringen sitter still i båten och tittar på. De politiska
              beslut som den här regeringen har tagit visar tydligt att de tycker
              att det är okej att kvinnor diskrimineras och att männen premieras.
            </seg>
            <seg xml:id="i-68c182300ee1ab31-0">
              Med tanke på propositionslistan för den tid som är kvar på den
              här mandatperioden kommer regeringen inte att lägga fram några
              konkreta förslag som gynnar jämställdhetsarbetet, utan man kommer
              att fortsätta med samma gamla politik som gynnar högavlönade män.
            </seg>
            <seg xml:id="i-09a27e915c3a2cfc-0">
              Fru talman! Sverige är ett bra land, men något håller på att
              gå sönder. Vi socialdemokrater har förslag som gynnar både kvinnor
              och män. Vi vill driva på jämställdhetsarbetet, som är bra för
              oss alla. Vi vill ha ett arbetsliv som går att förena med ett
              socialt liv. Vi vill ha en sådan barnomsorg och äldreomsorg att
              kvinnor och män ska kunna gå till jobbet och känna sig trygga,
              inte som det är i dag, att ungefär 100 000, oftast kvinnor, lämnar
              arbetslivet eller går ned i tid därför att de inte litar på den
              välfärd vi har.
            </seg>
            <seg xml:id="i-1ed9627bfddbaf30-0">
              Vi socialdemokrater vill att kvinnor och män ska ha sjysta arbetsvillkor
              och löner som det går att försörja sig på. Vi vill att mammor
              och pappor ska fördela lika på föräldraledigheten för att det
              är bra för barnen och för att det är bra för mammor och pappor.
              Vi har förslag, och vi vågar ta beslut.
            </seg>
            <seg xml:id="i-9c156ee584197281-0">
              Fru talman! Sverige behöver en ny regering. Jag vill avsluta
              med att säga: God jul och gott nytt år till er alla!
            </seg>
          </u>
          <note type="speaker" xml:id="i-88d924d41a1791bc-0">
            Anf. 82 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-ff5885aa47d18d43-1">
            <seg xml:id="i-eb1600d56cba849c-0">
              Fru talman! Det är lite svårt att veta var jag ska börja, för
              det var många påståenden i Ann-Christin Ahlbergs anförande som
              i allra högsta grad glider på sanningen. Men jag ska hålla mig
              till ett ämne.
            </seg>
            <seg xml:id="i-25acce023688a139-0">
              Ann-Christin Ahlberg beskriver hur viktigt det är med välfärden.
              Jag kan instämma och tycka att det är oerhört viktigt att vi har
              en bra välfärd där vi kan få stöd och hjälp när vi så behöver.
            </seg>
            <seg xml:id="i-31c486aef9a7efbb-0">
              Men Ann-Christin Ahlberg har landat i fel slutsats. Hon beskriver
              att jobbskatteavdraget skulle vara det som hotar. Hela Sverige
              är på väg att raseras, spricka och gå sönder. Med de skattesänkningar
              vi har gjort och de pengar som har kommit in har vi kunnat ge
              mer pengar till kommuner och landsting, som ju är de största och
              viktigaste aktörerna. Men vi har dessutom fått ökade skattintäkter
              till staten. Vi har infört jobbskatteavdraget, och tack vare det
              har intäkterna till staten ökat. Vi har alltså mer pengar till
              välfärden i dag tack vare att vi har sänkt skatten.
            </seg>
            <seg xml:id="i-75b7b1fead71d37e-0">
              Då blir det väldigt konstigt när man beskriver detta som att
              de pengarna är borta. Ekonomin är inte någonting statiskt och
              ett fast antal jobb, utan det handlar om en dynamik och en arbetsmarknad
              som växer. Med fler människor som kommer in på arbetsmarknaden
              finns det naturligtvis fler i arbete. Vi har 200 000 fler i jobb
              i dag, vilket gör att många fler är med och betalar skatt. Det
              gör att vi har betydligt högre skatteintäkter, och det i sin tur
              gör att vi har kunnat stärka välfärden.
            </seg>
            <seg xml:id="i-051635cf2a3a68fa-0">
              Kan jag få höra dina siffror, Ann-Christin Ahlberg? Var någonstans
              kan vi se att skatteintäkterna har minskat? Människor har fått
              mer pengar i sin plånbok, ja, men var har statens intäkter minskat?
            </seg>
          </u>
          <note type="speaker" xml:id="i-8f03ceafdb0c54cc-0">
            Anf. 83 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-6a02d0d49fcfa7df-1">
            <seg xml:id="i-47481b8963b309a4-0">
              Fru talman! Jag kan upprepa vad jag sade i mitt anförande. Med
              det som har gått till skattesänkningar hade vi kunnat göra mycket
              mer i välfärden. Om Annika Qarlsson gör som jag och går ut och
              pratar med de människor som jobbar i välfärdssektorn, oftast kvinnor,
              skulle hon få höra att de nästan alltid säger att det är ett fantastiskt
              jobb de gör, utifrån de förutsättningar de har, men att de sliter
              och släpar så att de inte orkar jobba heltid. Det säger de väldigt
              ofta.
            </seg>
            <seg xml:id="i-160ef486e88264bf-0">
              Hur ska man göra om man vill ha en bättre välfärd? Jo, man måste
              skapa sådana förutsättningar att det kommer in mer pengar till
              välfärden. Även om man har fått mer kronor och ören till välfärden
              har vi, precis som Annika Qarlsson sade, blivit fler, och det
              innebär en kostnadsökning som man måste räkna med. Men det har
              inte blivit några fler satsningar på välfärden, Annika Qarlsson,
              inte någonting.
            </seg>
            <seg xml:id="i-05e14129bb086002-0">
              Du kan gå ut och fråga varför de anställda springer fortare i
              dag och varför de inte får tid till att göra det som de ska. Vi
              ser det på skolan, inom barnomsorgen och äldreomsorgen. Alla som
              jobbar där vittnar om att de får mindre resurser och att de kan
              göra mindre av det som de borde göra. De får inte tillräckligt
              med pengar i sin budget. Jag tror på de människor som jobbar inom
              dessa verksamheter. Jag tror inte att de ljuger; jag tror att
              de talar utifrån den erfarenhet som de har.
            </seg>
            <seg xml:id="i-61e1fc21fd9445f3-0">
              Det är väldigt många kvinnor som jobbar där, och därför är det
              en oerhört viktig jämställdhetssatsning, både för bra välfärd
              och för de kvinnor som jobbar inom välfärden, att tillföra resurser.
              Det är inte tillräckligt nu.
            </seg>
          </u>
          <note type="speaker" xml:id="i-49ced271c117484e-0">
            Anf. 84 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-ff5885aa47d18d43-2">
            <seg xml:id="i-83c403ec739f4415-0">
              Fru talman! Jag instämmer till hundra procent i det Ann-Christin
              Ahlberg säger här och nu. De anställda springer benen av sig,
              och de jobbar jättehårt. Vi skulle behöva än mer resurser där.
              Men det är i nästa steg som det blir en tankevurpa. Grejen är
              att ditt förslag, att inte sänka skatterna för dem med de lägsta
              inkomsterna, gör att vi får mindre pengar in till välfärden, Ann-Christin
              Ahlberg.
            </seg>
            <seg xml:id="i-59d888e884171c14-0">
              Dynamiken gör att det faktum att vi har sänkt skatterna gör att
              vi får högre skatteintäkter. Från 2006 till 2011 har de gått från
              652 till 792 miljarder. Vi har ökat intäkterna tack vare att vi
              har sänkt skatterna, för på så sätt har vi fått fler människor
              i arbete.
            </seg>
            <seg xml:id="i-b7b5d7f1f473d4fc-0">
              Jag instämmer i det du säger, Ann-Christin Ahlberg, men det är
              i fråga om finansieringen av det hela som det blir en tankevurpa.
              När du tar pengarna från låginkomsttagarna ser du till att förutsättningarna
              inte blir bättre.
            </seg>
            <seg xml:id="i-a242e2a0713af4e4-0">
              Det gäller att koppla ihop dessa delar. Nästa del blir också
              jättespännande. Om två tre veckor säger ni ja till detta. Ann-Christin
              Ahlberg utmålar skattesänkningen för dem med de lägsta inkomsterna
              som fruktansvärda och bedrövliga. Varför säger ni då ja till sänkningen
              den 1 januari? Jag får inte det att gå ihop. Kan du hjälpa mig?
            </seg>
          </u>
          <note type="speaker" xml:id="i-2847e2e1b672dc1f-0">
            Anf. 85 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-6a02d0d49fcfa7df-2">
            <seg xml:id="i-88956c5e45f3bafc-0">
              Fru talman! Annika Qarlsson vet lika väl som jag att vi röstar
              i Sveriges riksdag. Får vi inte tillräckligt många mandat faller
              ju våra förslag. I detta fall har ni stöd av något ytterligare
              parti så att ni får igenom det skatteavdraget. Då kan vi inte
              riva upp det igen. Så är det ju de facto.
            </seg>
            <seg xml:id="i-211578b07977d012-0">
              Vi har inte sagt att de lågavlönade ska betala mer. Vi vill att
              de som tjänar mer ska betala mer. Med den här politiken har du
              och jag, Annika, fått väldigt mycket mera i skattesänkningar.
              Jag lovar dig att en sjuksköterska, en lärare eller en undersköterska
              inte ens har fått hälften av den skattesänkning som du och jag
              har fått. Det har fördelats så att den som redan hade det bra
              har fått ännu bättre.
            </seg>
            <seg xml:id="i-3dbfdf27c6a9e8a3-0">
              Näringsminister Annie Lööf tillhör ju ditt parti. Hon vill sänka
              ingångslönerna, men det nämnde du ingenting om. Sänkta ingångslöner
              är någonting som drabbar kvinnor oerhört hårt. Med er föreslagna
              sänkning skulle kvinnor behöva ha två jobb och ändå vara fattiga.
              Det finns utredningar som har sett över detta.
            </seg>
            <seg xml:id="i-0c81343ed3d1424c-0">
              Jag tycker att Annika Qarlsson ska läsa rapporten Ett anständigt
              liv . I den kan du läsa om konsekvenserna av era centerpartistiska
              förslag om sänkta ingångslöner för lågavlönade kvinnor.
            </seg>
          </u>
          <note type="speaker" xml:id="i-5247afdc289822a5-0">
            Anf. 86 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-9">
            <seg xml:id="i-672cb44b39749046-0">
              Fru talman! Ann-Christin Ahlberg tar upp problemen med ofrivillig
              deltid i offentlig sektor och den konsekvens som det medför på
              olika sätt, inte minst när det gäller löneläget för kvinnor.
            </seg>
            <seg xml:id="i-ba4624b262f2da67-0">
              Alldeles nyss nämnde du i replikskiftet att det är ett stort
              problem att man inte skjuter till tillräckligt med resurser till
              den offentliga sektorn för att förbättra personalens situation.
            </seg>
            <seg xml:id="i-301bc96f33fab974-0">
              Nu har ni avgett ert löfte om rätt till heltid. Men i de kommuner
              där ni har makten har bara 15 procent av dem förverkligat detta.
              Med anledning av att ni inte skjuter till några pengar undrar
              jag när ni ska uppfylla ert löfte i de kommuner där ni har makten
              och hur det ska gå till. Hur ska man kunna garantera rätt till
              heltid för personalen inom vård och omsorg utan att skjuta till
              en enda krona? Var ska de pengarna tas ifrån? Som jag ser det
              handlar det om en nedskärning eller besparing på andra områden
              för att kunna finansiera detta. Jag får det inte att gå ihop,
              men jag skulle gärna vilja höra dig förklara hur ni tänker lösa
              den ekvationen. När kommer ert tolv år gamla löfte att vara uppfyllt
              i de kommuner där ni har makten?
            </seg>
            <seg xml:id="i-012ee2a8c0ad429a-0">
              Jag förstår inte heller hur resonemanget går ihop när det gäller
              jobbskatteavdraget. Jag skulle gärna vilja ha ett förtydligande
              av det.
            </seg>
            <seg xml:id="i-8f2d6def440ec81d-0">
              Du sade i ditt anförande att de 95 miljarderna som har gått till
              jobbskatteavdraget borde i stället ha gått till välfärden. Om
              jag förstår saken rätt stöder ni i princip hela jobbskatteavdraget.
              Ni stöder redan i dag den absoluta majoriteten av satsningen,
              och ni kommer att stödja resten om några veckor.
            </seg>
            <seg xml:id="i-1824ad7bc10c1f05-0">
              Om detta är så fel och dåligt, varför inte gå ut i er budget
              och era vallöften och säga att ni kommer att ta tillbaka hela
              jobbskatteavdraget och lägga pengarna på välfärden i stället?
              Det är väl den prioritering som du sade att ville göra.
            </seg>
          </u>
          <note type="speaker" xml:id="i-c14690d7c4333679-0">
            Anf. 87 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-6a02d0d49fcfa7df-3">
            <seg xml:id="i-c708cbe1a898acaf-0">
              Fru talman! I mitt anförande sade jag att det hade vi kunnat
              göra mycket för i välfärden som vi alla hade kunnat ha nytta av.
              Vi vet att kvinnor är mer beroende av en god gemensam välfärd
              för att bland annat kunna försörja sig. Så sade jag. Mattias Karlsson
              får kanske lyssna lite bättre nästa gång.
            </seg>
            <seg xml:id="i-879574b409c566f6-0">
              Självklart kommer det att ställas krav på att jobba heltid. Men
              det gäller inte bara i den offentliga sektorn som man behöver
              ha heltidstjänster. Det finns ju många andra områden där oftast
              kvinnor eller unga människor får finna sig i en ofrivillig deltid
              som de inte kan försörja sig på. Det är det vi pratar om, och
              vi har försökt att genomföra detta med att heltid ska vara en
              rättighet även för kvinnor.
            </seg>
            <seg xml:id="i-d3d09e1678aa06cf-0">
              Jag är absolut inte nöjd med att vi inte har lyckats att få igenom
              det i alla kommuner där vi själva styr. Men jag är ändå stolt
              över det som har gjorts i den stad som jag själv har varit politiskt
              aktiv i, Borås stad. För ganska många år sedan, när vi befann
              oss i opposition, fick vi igenom att heltid skulle vara en rättighet
              inom äldreomsorgen och handikappomsorgen. Efter det blev det ett
              borgerligt styre i tolv år som vägrade att gå vidare i den frågan.
              Men nu har vi makten i Borås, och från och med nästa år kommer
              alla nya tjänster att vara heltid.
            </seg>
            <seg xml:id="i-1b4c77d3bde65f2a-0">
              Man behöver inte satsa så mycket pengar. Det handlar om att vilja
              att kvinnor ska ha rätt till heltid och att man har heltid som
              norm för alla tjänster, inte bara för de manliga tjänsterna. Allt
              kostar inte pengar när det gäller att bedriva jämställdhetsarbete.
            </seg>
          </u>
          <note type="speaker" xml:id="i-2795a9374167e30a-0">
            Anf. 88 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-8684217483ea4cb4-10">
            <seg xml:id="i-9fd47d7100969a7c-0">
              Fru talman! Jag ber om ursäkt, Ann-Christin Ahlberg, om jag misstolkade
              dig när du sa att vi i stället hade kunnat göra mycket i välfärden
              för de 95 miljarderna. Då tolkade jag det som att du, under denna
              budgetdebatt, menade att de i stället skulle användas till välfärden.
              Annars förstår jag över huvud taget inte varför du tog upp det.
              Det förstår väl vem som helst att vi skulle ha kunnat använda
              pengarna till andra saker.
            </seg>
            <seg xml:id="i-cde24b710fbecf40-0">
              Men nu är ni ju överens med regeringen och med oss om merparten
              av jobbskatteavdraget. Vi kommer att bli helt överens om några
              veckor, så jag förstår fortfarande inte riktigt din argumentation
              och retorik.
            </seg>
            <seg xml:id="i-bc2998757e042e8f-0">
              Det är bra om Borås ingår i gruppen om 15 procent av socialdemokratiskt
              styrda kommuner som har infört rätt till heltid. Min fråga gällde
              de resterande 85 procenten? När ska ni leva upp till det löftet?
              Ni har ändå fått röster av kvinnor framför allt inom offentlig
              sektor för det vallöfte som ni har upprepat i tolv år. Men ni
              har ju fortfarande inte levererat. När ska detta vara genomfört?
            </seg>
            <seg xml:id="i-73e65e3123d322ef-0">
              Du säger att det inte behövs några resurser och att det räcker
              med vilja. Jag förstår inte det resonemanget. Bara det att erbjuda
              möjlighet till heltid för alla ofrivilligt deltidsarbetslösa i
              offentlig sektor motsvarar 25 000 helårsarbetskrafter. Man kan
              inte finansiera 25 000 nya heltidsanställningar bara med vilja.
              Det behövs pengar också. Jag förstår inte hur Socialdemokraterna
              ska kunna genomföra detta utan att skjuta till några pengar.
            </seg>
          </u>
          <note type="speaker" xml:id="i-b99ba14702a87d7d-0">
            Anf. 89 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-6a02d0d49fcfa7df-4">
            <seg xml:id="i-8c282999f3fdb874-0">
              Fru talman! Visst behövs det mer pengar till välfärdssektorn.
              Det hade underlättat om det hade funnits mera pengar i den sektorn
              för då hade man kunnat införa heltider fortare. Men om man inte
              har någon politisk vilja spelar det ingen roll hur många miljoner
              eller miljarder man satsar, om man inte har den viljan.
            </seg>
            <seg xml:id="i-ace4e4ca8c762210-0">
              Som jag förstår det har Sverigedemokraterna inte drivit frågan
              om heltid och jämställdhet. Jämställdhet för er brukar ju vara
              ett genustrams som inte alls brukar vara populärt att prata om.
              För oss Socialdemokrater är jämställdhet något oerhört viktigt.
              Vi tycker att kvinnor och män ska ha samma rättigheter att forma
              sitt eget liv och också vara en del i samhället och kunna påverka
              det, och då ska man ha samma möjlighet. Så är det inte i dag.
            </seg>
            <seg xml:id="i-52023692b7579f71-0">
              Jag vet att Mattias Karlsson inte har möjlighet att svara på
              min fråga, men jag blev väldigt konfunderad när jag tidigare lyssnade
              på Mattias Karlsson anförande. Han sade att enligt RUT skulle
              70 procent av förslagen i er budget gynna kvinnor. Man kan fundera
              på hur frågorna har ställts och om det är ert eget parti som har
              ställt dem till RUT, för som man ställer frågor får man också
              svar.
            </seg>
            <seg xml:id="i-a2d7e1d4c45c3045-0">
              Det är faktiskt Sverigedemokraterna som har hjälpt regeringen
              att driva den här politiken som har gynnat män före kvinnor, så
              ni har ett jättestort ansvar för att ha sett till att den här
              borgerliga regeringen har kunnat göra de här försämringarna som
              slår hårdare mot kvinnor än mot män. Det kan ni aldrig förneka.
            </seg>
            <seg xml:id="i-4fa71408f37f9549-0">
              Här handlar det om politisk vilja att fatta de beslut som krävs,
              och det vill vi socialdemokrater.
            </seg>
          </u>
          <note type="speaker" xml:id="i-ad4ec5862c64e70b-0">
            Anf. 90 GUNVOR G ERICSON (MP):
          </note>
          <u who="jan_ericson_c141e8" xml:id="i-b552e844637f9dc5-0">
            <seg xml:id="i-3bf391e405c14988-0">
              Fru talman! Har alliansregeringens politik lett till ökad jämställdhet
              efter sju år vid makten? Det här är den sista budgetdebatten för
              den här mandatperioden, och förhoppningsvis har vi en annan regering
              efter nästa val. Men låt mig diskutera utifrån perspektivet vad
              som har hänt under de sju åren.
            </seg>
            <seg xml:id="i-725c14123fb0d44d-0">
              Allianspartierna, som främst står bakom texten i detta budgetbetänkande,
              skriver att utskottet noterar att kvinnor i dag svarar för en
              större andel av sjukfrånvaron än män och totalt sett har ett ohälsotal
              som är 45 procent högre än männens. Det är märkligt att ni väljer
              just definitionen totalt sett. Vad menar ni egentligen?
            </seg>
            <seg xml:id="i-19a5779bd00733fd-0">
              Siffrorna ser ännu värre ut för sjukpenningtalet, det vill säga
              de personer som är sjukskrivna. I oktober 2013 var kvinnors sjukpenningtal
              78 procent högre än mäns, enligt Försäkringskassans senaste rapport.
              Sedan 2010 ökar sjukskrivningarna stadigt i Sverige igen, och
              skillnaden mellan kvinnor och män ökar dramatiskt. Det är nu nästan
              dubbelt så många kvinnor som män som är sjukskrivna – 105 000
              kvinnor jämfört med 57 000 män.
            </seg>
            <seg xml:id="i-9d8800b7ac967872-0">
              Som minst var skillnaden i maj 2010, då kvinnors sjukpenningtal
              var 54 procent högre än mäns. Nu är det alltså 78 procent högre.
              I och med att skillnaden har ökat så mycket kan man faktiskt säga
              att också ojämlikheten ökat.
            </seg>
            <seg xml:id="i-ce6d1bdeca51bf2c-0">
              Det är dags att gå till botten med orsaken, den ojämställdhet
              som präglar arbetsliv och familjeliv. Vårdnadsbidrag och jämställdhetsbonus
              har uppenbarligen inte fungerat utifrån ett jämställdhetsperspektiv.
            </seg>
            <seg xml:id="i-a986c11a322c0581-0">
              Även om vi uppfattar Sverige som ett av världens mest jämställda
              länder är vi långt ifrån jämställda. Pojkars skolresultat är sämre,
              färre killar söker till högre utbildning och har ofta sämre betyg.
            </seg>
            <seg xml:id="i-4dd66d9e52c65c4f-0">
              Gnesta i mitt hemlän är ett exempel på att det går att bryta
              utvecklingen om man vill. Där har man jobbat aktivt med att bryta
              normer kring kön. Det har i sin tur lett till att pojkarna har
              fått bättre skolresultat. Man har jobbat aktivt med att bryta
              normer och värderingar kring kön i skolan. Det raljerar Sverigedemokraterna
              över och säger att någon genuspedagogik ska vi minsann inte ha.
              Jag tycker inte att det är att ta till sig kunskap.
            </seg>
            <seg xml:id="i-908947f39af4a5aa-0">
              Vi kan fortsätta att se på hur det jämställda Sverige ser ut.
            </seg>
            <seg xml:id="i-ee489548dd973a87-0">
              Färre män får vårdnad om barnen vid skilsmässa, färre män tar
              lika stort ansvar under småbarnsåren som kvinnor, fler män än
              kvinnor begår våldsbrott och män drabbas i högre grad av våld
              än kvinnor.
            </seg>
            <seg xml:id="i-a89a74fb4b1fb530-0">
              I kommunala bolagsstyrelser är det mer än 75 procent män. I de
              privata börsbolagens styrelser är män ännu mer dominerande.
            </seg>
            <seg xml:id="i-566b86e25813db04-0">
              I 2012 års kvinnoindex från Andra AP-fonden, som tar fram siffror
              årligen, konstateras att andelen kvinnor i börsbolagens styrelser
              har minskat från 22,9 procent 2011 till 22,7 procent 2012. Det
              konstateras i studien att med nuvarande förändringstakt kommer
              det att dröja ända till 2039 innan börsbolagens styrelser har
              en jämn fördelning av könen. När det gäller kvinnor i börsbolagens
              ledning kommer det att dröja så länge som till 2064 innan resultatet
              visar en jämställd representation av könen.
            </seg>
            <seg xml:id="i-0bb8a3b8f1d98f6e-0">
              Vi hörde här förut att man har satsat på utbildning av kvinnor.
              Man har gjort det ena projektet efter det andra. Förra jämställdhetsministern
              skrev brev till valberedningarna. Och vad har det lett till? Nada,
              ingen större skillnad.
            </seg>
            <seg xml:id="i-ebdd0bc278458370-0">
              Sverige är världens mest jämställda land, men vi har fortfarande
              stora löneskillnader och ännu större inkomstskillnader, som dessutom
              har förstärkts under alliansregeringens tid vid makten.
            </seg>
            <seg xml:id="i-f9bc2dd9300012ba-0">
              Vi har låtit riksdagens utredningstjänst titta på den genomsnittliga
              förändringen av nettoinkomsten till följd av en höjd skiktgräns
              och ett femte jobbskatteavdrag, och den kommer både procentuellt
              och i kronor att bli större för män än för kvinnor.
            </seg>
            <seg xml:id="i-e2fcd34ed78ace0b-0">
              Den genomsnittliga nettoinkomstutvecklingen för samtliga över
              19 år har under en tioårsperiod, 2004–2014, varit större för män
              än för kvinnor, både mätt i kronor och i procent. Då tittar vi
              bara på dem som är sysselsatta på heltid. Ja, så ser det faktiskt
              ut, och det är effekter av förd politik.
            </seg>
            <seg xml:id="i-d88af925db4cf464-0">
              Jobbskatteavdragets konstruktion har vi här tidigare varit inne
              på, och den innebär alltså att man ger mer till dem som tjänar
              mer. Och brytpunkten, som vi kommer att rösta om här i kammaren
              senare i dag, späder ytterligare på effekten av att regeringen
              ökar inkomstskillnaderna mellan kvinnor och män.
            </seg>
            <seg xml:id="i-5d00f4a6a01cddf4-0">
              År 2006, när alliansregeringen kom till makten, var den genomsnittliga
              nettoinkomstskillnaden för heltidssysselsatta 35 000 kronor om
              året. En kvinna tjänade i genomsnitt 201 000 kronor om året och
              en man 236 000 kronor – en skillnad på 35 000 kronor om året.
              Den skillnaden har under regeringens år vid makten ökat till 53
              000 kronor om året. Det är effekten av bristen på politik för
              ekonomisk jämställdhet.
            </seg>
            <seg xml:id="i-31eb5d92efb4740e-0">
              Varför är det då så viktigt med ekonomisk jämställdhet? Ja, det
              handlar om autonomi. Att varje person ska ha möjlighet att utvecklas
              och bestämma över sitt eget liv hänger ihop med ekonomisk jämställdhet.
              Och varför skulle det vara en naturlag att mäns inkomster ska
              öka mer än kvinnors? Nej, det är det självklart inte. Det är politik,
              och politik handlar om val.
            </seg>
            <seg xml:id="i-20d8c9ab8ffef45a-0">
              I Miljöpartiet har vi i vårt budgetförslag avsatt 455 miljoner
              för att minska löneskillnaderna mellan män och kvinnor i statlig
              sektor – pengar som vi har lagt på utgiftsområde 2. Vi ger också
              Medlingsinstitutet i uppdrag att föreslå åtgärder mot strukturella
              löneskillnader. Och vi vill se till, som Ann-Christin Ahlberg
              var inne på tidigare, att årligen följa upp och kartlägga hur
              lönerna ser ut i respektive företag.
            </seg>
            <seg xml:id="i-acdb093d2532bcf8-0">
              Vi vill ta initiativ till en handlingsplan för jämställda löner
              i samverkan med de fackliga organisationerna och arbetsgivarna
              för att få bort könsrelaterade löneskillnader på hela arbetsmarknaden.
              Lönerna för kvinnodominerade branscher ska uppvärderas utifrån
              den kunskap, de krav och det ansvar som arbetet kräver. Det behövs
              också ett långsiktigt arbete för att utveckla fler karriärvägar
              inom kvinnodominerade yrken och minska den könssegregering som
              finns på arbetsmarknaden.
            </seg>
            <seg xml:id="i-4276a7c36ba5062c-0">
              Vi har tröttnat på att vänta på jämställd representation. Ändå
              är ni så otroligt emot det. Ni sätter principen före metoder som
              fungerar.
            </seg>
            <seg xml:id="i-65e0fb5c6386d176-0">
              Jag skulle önska att kvotering inte behövdes, men det är en metod
              som fungerar. Allt fler länder i EU inför nu lagar för att få
              en jämställd representation i både kommunala och privata bolagsstyrelser.
            </seg>
            <seg xml:id="i-f7854b67ae41d0c0-0">
              Vårt grannland Finland har haft en sådan lagstiftning när det
              gäller kommunala bolag sedan 1995. Den bör användas även i Sverige,
              både för kommunala och för privata bolagsstyrelser, men tyvärr
              bromsar regeringen allt vad man kan att EU ska ge direktiv till
              medlemsstaterna att genomföra kvotering. Jag beklagar att vi har
              en regering som inte lyfter upp denna fråga utan snarare blockerar
              den på EU-nivå.
            </seg>
            <seg xml:id="i-38f2eb701c87b879-0">
              Miljöpartiet har i sin budget också en satsning på kompetensutveckling
              och arbetstidsreformer inom utgiftsområde 25 där vi också lägger
              pengar på jämställda utbildningsval. Vi har också stora satsningar
              på att motverka mäns våld mot kvinnor och på kvinnojourer.
            </seg>
            <seg xml:id="i-1d7b0c7601f5cc85-0">
              Miljöpartiet vill ha en tredelad föräldraförsäkring och göra
              det möjligt att överlåta en tredjedel åt vardera vårdnadshavare.
              Vi tror att det gör att vi får fler närvarande män och att det
              också ger möjlighet att sätta barnets rätt till sina föräldrar
              främst.
            </seg>
            <seg xml:id="i-d2abe67a7e51f90e-0">
              Med en jämställd arbetsmarknad skulle vi också kunna komma åt
              de stora inkomstskillnaderna, men då behövs en politik som vill.
            </seg>
            <seg xml:id="i-6e0d7e4d753ba7ba-0">
              Fru talman! Eftersom det är min sista debatt före jul önskar
              jag kammaren god jul och gott nytt år.
            </seg>
          </u>
          <note type="speaker" xml:id="i-2ed281e086c878ed-0">
            Anf. 91 HANIF BALI (M) replik:
          </note>
          <u who="hanif_bali_aa8fdc" xml:id="i-c06b42634cc06cfb-5">
            <seg xml:id="i-b3707c3d214c65fe-0">
              Fru talman! Jag har en enkel fråga: Vill ni i er budget ta tillbaka
              de fyra jobbskatteavdrag som redan gjorts eller inte?
            </seg>
            <seg xml:id="i-42fab971c720e60c-0">
              Om de moderata skattesänkningarna på runt 90 miljarder som genomförts
              av Alliansen är så hemska undrar jag vad 455 miljoner kronor ska
              göra åt det.
            </seg>
            <seg xml:id="i-b1b7b6f24c256f34-0">
              Om det handlar om makt och ekonomi och att jobbskatteavdraget
              är, som Gunvor G Ericson säger, det ondaste som konstruerats i
              jämställdhetsväg undrar jag vad 455 miljoner kronor ska göra åt
              det.
            </seg>
          </u>
          <note type="speaker" xml:id="i-721800b3025b7eea-0">
            Anf. 92 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b552e844637f9dc5-1">
            <seg xml:id="i-702909484f2ff30c-0">
              Fru talman! Jag rekommenderar Hanif Bali att lyssna noga. Ingen
              gång i mitt anförande sade jag att vi skulle ta tillbaka dem;
              jag sade att vi skulle ordna jämställda löner.
            </seg>
            <seg xml:id="i-153826a01c46faca-0">
              Ni har ingen satsning på jämställda löner, och konstruktionen
              och särskilt skiktgränsen, som vi kommer att rösta om i eftermiddag,
              ökar skillnaderna ännu mer. Eftersom män har högre löner än kvinnor
              ger ni mer pengar till män och ökar på så vis inkomstklyftorna
              ännu mer.
            </seg>
            <seg xml:id="i-92181c08a03c8158-0">
              Detta gör att ni blir svaret skyldiga. Varför vill ni ändra skiktgränsen
              när det kommer att öka skillnaderna ännu mer mellan kvinnor och
              män?
            </seg>
          </u>
          <note type="speaker" xml:id="i-21861c2ba1df8bd4-0">
            Anf. 93 HANIF BALI (M) replik:
          </note>
          <u who="hanif_bali_aa8fdc" xml:id="i-c06b42634cc06cfb-6">
            <seg xml:id="i-dd8405b3d0f60fbe-0">
              Fru talman! Om min granne får 1 000 kronor mer och jag bara får
              500 betyder det inte att jag blir fattigare. Det är min enkla
              uppfattning.
            </seg>
            <seg xml:id="i-269268e8cf6f8c95-0">
              Detsamma gäller skiktgränsen. Ändringen leder till många fler
              arbetade timmar och till högre skatteintäkter på grund av något
              som kallas för Lafferkurvan i nationalekonomin, som är viktig
              att plugga på.
            </seg>
            <seg xml:id="i-a6e672450815eb90-0">
              Om det handlar om att gapet mellan kvinnor och män ska minska
              i kronor och ören och vi talar om miljarder, vad ska då 455 miljoner
              kronor göra? Kan Gunvor G Ericson förklara det?
            </seg>
          </u>
          <note type="speaker" xml:id="i-191d7e52c20ea06b-0">
            Anf. 94 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b552e844637f9dc5-2">
            <seg xml:id="i-ff44338a6b864beb-0">
              Fru talman! Det handlar om statens budget och vad staten vill
              skicka för signaler till kommuner och landsting där vi politiker
              också har ansvar för lönesättningen.
            </seg>
            <seg xml:id="i-cd531e7492782eec-0">
              I staten och Regeringskansliet finns omotiverade och osakliga
              löneskillnader. Det har Hanif Balis parti inte lagt fram något
              förslag om att komma till rätta med.
            </seg>
            <seg xml:id="i-fc29c1229e31be1c-0">
              De 3 miljarder till statskassan som brytpunktsändringen innebär
              skulle vi kunna använda till klokare förslag.
            </seg>
            <seg xml:id="i-ccab7ae96f5180d3-0">
              Det Hanif Bali egentligen säger är att det inte är så viktigt
              om någon tjänar mer än någon annan. Det är tydligen inte så viktigt
              med jämställda löner, för det gjorde ju inte Hanif Bali något
              om grannen har 1 000 kronor mer.
            </seg>
            <seg xml:id="i-ea9b1b91e0b8b8fe-0">
              Jag tycker att det är ett ganska förfärligt uttalande med tanke
              på att denna debatt handlar om jämställdhet och ekonomiska villkor
              för kvinnor och män.
            </seg>
            <seg xml:id="i-512c35608b53c10e-0">
              Det är bekymmersamt att vi inte har lyckats bryta mönstret och
              se till att löneskillnaderna minskar. I stället står det still
              och stampar på nästan samma nivå; plus 0,2 procent var det enligt
              Medlingsinstitutets senaste rapport.
            </seg>
            <seg xml:id="i-dfaf7638b7c6d58d-0">
              Inkomstskillnaderna beror på förändringarna i sjukförsäkringen
              och förändringarna i skattesystemet. En stor del av inkomstskillnaden
              beror på att kvinnor är mer sjukskrivna än män, 78 procent mer.
            </seg>
          </u>
          <note type="speaker" xml:id="i-4e182594325437f9-0">
            Anf. 95 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-f088226d55c1fd7d-1">
            <seg xml:id="i-45bd1cd3f3914a9b-0">
              Fru talman! Gunvor G Ericson talar sig varm för en jämställd
              arbetsmarknad. Jag vet inte om Gunvor noterade att jag också gjorde
              det i mitt anförande. Inte minst gäller det att jämna ut löneskillnaderna
              mellan kvinnor och män och att kanske framför allt ha en validering
              mellan olika arbetsuppgifter och yrken som liknar varandra men
              där löneskillnaderna är stora. Här har vi kristdemokrater preciserat
              ett sådant arbete.
            </seg>
            <seg xml:id="i-59b14e095c927b87-0">
              Lönekartläggningar är bra. Men som Gunvor G Ericson vet ska det
              uppdraget redovisas den 1 februari, så det kan vi kanske inte
              diskutera nu före jul. Vi kan dock gärna diskutera vad det blev
              av det efter den 1 februari.
            </seg>
            <seg xml:id="i-c40b7318c77f5712-0">
              Hur har Miljöpartiet tänkt jämna ut löneskillnaderna? Vi är överens
              om att det fortsätter år efter år, men vad ska göras? Jag har
              inte sett några konkreta förslag från Miljöpartiet medan vi kristdemokrater
              faktiskt driver denna fråga.
            </seg>
          </u>
          <note type="speaker" xml:id="i-66182fb2ee8085d4-0">
            Anf. 96 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b552e844637f9dc5-3">
            <seg xml:id="i-792a5dccd3710ddf-0">
              Fru talman! Vi har lagt fram flera konkreta förslag. Läraryrket
              är kvinnodominerat, och vi har lagt fram konkreta förslag för
              att höja lärarlönerna. På utbildningssidan vill vi öka möjligheterna
              att inte ha en sådan könssegregerad arbetsmarknad, just för att
              bryta normen att anställda på kvinnodominerade arbetsplatser har
              lägre löner.
            </seg>
            <seg xml:id="i-65e4274b9510619f-0">
              Tyvärr är mönstret i dag att lönerna går ned på en arbetsplats
              när kvinnorna ökar i antal. Biomedicinsk analytiker hette laboratorieassistent
              på 40-talet och var ett manligt yrke. Det var då ett höglöneyrke.
              Det är det inte i dag. Det är ett exempel på att vi måste satsa
              pengar både på utbildningssidan och på den offentliga sektorns
              löner, i staten. Här kan det skilja 3 000 kronor i ingångslön
              för en nyutexaminerad ekonom.
            </seg>
            <seg xml:id="i-49f715c5ed720d7e-0">
              Det behöver sättas ljus på att dessa skillnader finns, och därför
              tycker vi att lönekartläggningar är viktigt.
            </seg>
            <seg xml:id="i-f9aad001a4743920-0">
              Jag beklagar att alliansregeringen har tagit bort lönekartläggningarna.
              Jag säger inte att det är det enda instrumentet, men det är viktigt
              att vi debatterar och diskuterar de osakliga löneskillnader som
              finns och är medvetna om att de även finns på Regeringskansliet.
            </seg>
          </u>
          <note type="speaker" xml:id="i-c69922c6e4b436cd-0">
            Anf. 97 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-f088226d55c1fd7d-2">
            <seg xml:id="i-3ccd1397e6b44eeb-0">
              Fru talman! Frågan om vad ni har tänkt göra för att utjämna löneskillnaderna
              mellan olika yrken kvarstår.
            </seg>
            <seg xml:id="i-29047000e49d2748-0">
              Jag kan hålla med om att det är uselt och skrämmande att det
              fortfarande är så dåliga löner för framför allt kvinnor i offentligt
              finansierade yrken, till exempel inom skola och vård. Det har
              vi alla gemensamt ett uppdrag och ett ansvar att förbättra där
              vi är och verkar.
            </seg>
            <seg xml:id="i-c0798c6cab7341f4-0">
              Men skillnaden mellan olika yrken är intressant. En röntgensjuksköterska
              har lika mycket utbildning och erfarenhet i tekniska frågor som
              en ingenjör, men de värderas inte lika i alla fall.
            </seg>
            <seg xml:id="i-bfcf497f3fd6a47c-0">
              Vad ska Miljöpartiet och Gunvor G Ericson göra för att hjälpa
              upp det?
            </seg>
            <seg xml:id="i-d18499abc4d3e26d-0">
              En annan fråga som jag vill kasta ut gäller representationen
              i bolagsstyrelser, som de flesta har fastnat i på något sätt.
              Man måste nämligen vara medveten om att det över huvud taget är
              ganska svårt att komma in i en bolagsstyrelse, speciellt i ett
              börsnoterat bolag, oavsett om man är kvinna eller man. Det krävs
              erfarenhet från tidigare styrelsearbete, vilket är min poäng.
            </seg>
            <seg xml:id="i-1e5e7332ffff8e7b-0">
              Hur ska vi få in jämställdhet i styrelser även i mindre företag,
              i offentligt drivna bolag och i andra sammanhang? Föreningslivet
              till exempel är en bra skola för att vara med om demokratiska
              beslut och kunna få högre uppdrag så småningom. Politiken är också
              ett sådant sammanhang. Hur ska vi göra för att det ska hända så
              att vi får de här högre positionerna för kvinnor så småningom?
            </seg>
          </u>
          <note type="speaker" xml:id="i-5048d2fa3f0c4b95-0">
            Anf. 98 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b552e844637f9dc5-4">
            <seg xml:id="i-f0f8771bcb8e2421-0">
              Fru talman! Om vi börjar där Penilla Gunther slutade: Det är
              inte brist på kompetenta kandidater. Det är inte där problemet
              ligger. Man måste analysera orsaken innan man sätter in åtgärderna,
              och orsaken är inte att vi har brist på kompetenta kandidater.
              Det handlar snarare om att man rekryterar dem man redan känner.
            </seg>
            <seg xml:id="i-b5ee12e5336c6500-0">
              I de företag där man har gjort ett aktivt arbete, till exempel
              banker och vissa börsnoterade bolag, har man plockat in personer.
              Man har aktivt och medvetet rekryterat på det sättet.
            </seg>
            <seg xml:id="i-01250a0fa22971e5-0">
              Att så många företag väljer bort kompetens, som de faktiskt gör
              i dag, är för mig obegripligt.
            </seg>
            <seg xml:id="i-d52b9dd70e6453eb-0">
              Vi har pratat om den här frågan i 20 år. När det blev politisk
              press på att lagstifta hände det saker. Men när ni tog bort den
              pressen 2006 återgick man till normalläget. Man tar små myrsteg
              framåt.
            </seg>
            <seg xml:id="i-d3f609f8452d1b02-0">
              Av det skälet tror jag inte på frivilliga lösningar längre. Jag
              tror att om vi ska få någonting att hända praktiskt måste vi införa
              metoden kvotering. Jag är helt säker på att vi med det sättet
              att arbeta skulle nå resultat snabbare än vi gör nu. Det går framåt,
              ja, men det går otroligt sakta. Jag orkar inte vänta.
            </seg>
            <seg xml:id="i-4b502031e617a0e4-0">
              Vad vill vi göra? Jo, jag läste upp i mitt anförande att vi vill
              ta ett initiativ för en handlingsplan för jämställda löner i samverkan
              med de fackliga organisationerna och arbetsgivaren för att få
              bort de könsrelaterade löneskillnaderna på arbetsmarknaden. Det
              handlar just om skillnaderna mellan olika yrkeskategorier.
            </seg>
          </u>
          <note type="speaker" xml:id="i-758ec610f774b179-0">
            Anf. 99 JENNY PETERSSON (M):
          </note>
          <u who="jenny_petersson_235eb5" xml:id="i-af14bb31a22cdfca-0">
            <seg xml:id="i-e97f007dc6b90142-0">
              Fru talman! Vi är snart i slutet av vår debatt. Vi har debatterat
              statens finansiering av utgiftsområde 13 Integration och jämställdhet,
              och nu är vi inne på jämställdhetsområdet.
            </seg>
            <seg xml:id="i-82c5d9684207ada7-0">
              När jag har suttit här har jag hört många olika bud från oppositionen,
              men siffror har saknats i debatten.
            </seg>
            <seg xml:id="i-f46cbca968d14b79-0">
              Socialdemokraterna föreslår i sitt första yrkande en ram för
              utgiftsområde 13 som är 100 miljoner kronor lägre än regeringens
              förslag för 2014. Miljöpartiet vill satsa 76 miljoner kronor mindre
              inom området och Vänsterpartiet 321 miljoner mindre. Det mest
              anmärkningsvärda är att Sverigedemokraterna lägger 3,2 miljarder
              mindre än Alliansen på området integration, jämställdhet och diskriminering.
            </seg>
            <seg xml:id="i-3cd6ea69ce78a8d3-0">
              Integration, jämställdhet och arbete mot diskriminering är ett
              högt prioriterat område av Alliansen. Det är det vi debatterar
              här i dag.
            </seg>
            <seg xml:id="i-e63ae5ccea072f5b-0">
              Regeringens övergripande mål för den ekonomiska jämställdhetspolitiken
              är att kvinnor och män ska ha samma makt att forma samhället och
              sina egna liv. Det är vi brett överens om i denna kammare, både
              block och partier.
            </seg>
            <seg xml:id="i-5d2677f5a62a4f8d-0">
              Det jämställdhetspolitiska målet tar avstamp i fyra delmål. Det
              är vi som sagt överens om. Men för att uppnå dessa mål krävs en
              målmedveten politik och inte bara fina ord.
            </seg>
            <seg xml:id="i-bbf9211c4c3ebd44-0">
              Fru talman! Innan jag kommer in på satsningar och det vi ska
              debattera i just det här betänkandet vill jag bara påminna om
              och nämna i kammaren, för dem som sitter här men även för lyssnare
              uppe på läktaren, att Alliansen har gjort historiska satsningar
              på området. Under förra mandatperioden, eller mellan 2007 och
              2010, satsade Alliansen 1,6 miljarder. Det var en tiodubbling
              av resurserna till området om man jämför med när det var socialdemokratiskt
              styre i detta land.
            </seg>
            <seg xml:id="i-d44a7edb53cf7dd1-0">
              Sedan 2007 genomför regeringen en omfattande satsning på att
              utveckla och förstärka jämställdheten – som jag nämnde, 1,6 miljarder
              fram till 2010 och nästan 1 miljard mellan 2011 och 2014. Sammantaget
              är det den största satsning på jämställdhet som har genomförts
              i Sverige.
            </seg>
            <seg xml:id="i-c67c1a19e6513c37-0">
              Fru talman! Sverige ligger i ett internationellt perspektiv långt
              fram när det gäller jämställdhet på arbetsmarknaden. Men jag,
              precis som många andra debattörer här i dag, kan konstatera att
              det 2013 fortfarande finns brister när det gäller jämställdhet.
            </seg>
            <seg xml:id="i-bf3891e3459c23ba-0">
              Den svenska arbetsmarknaden kännetecknas fortfarande av könsbetingad
              segregering där kvinnor och män till stor del arbetar i olika
              yrken och sektorer.
            </seg>
            <seg xml:id="i-3fb2f3ce3ecb5edd-0">
              Kvinnor har fortfarande lägre arbetskraftsdeltagande än män och
              jobbar deltid i större utsträckning än män, särskilt om det finns
              barn i hushållet. Deltidsarbete påverkar inte bara personens inkomst
              här och nu utan även den framtida pensionen. Kvinnors högre grad
              av deltidsarbete och frånvaro från arbetet är en avgörande faktor
              för den ekonomiska ojämställdheten i Sverige.
            </seg>
            <seg xml:id="i-658479880adf76c1-0">
              Män ägnar fortsatt mer tid åt förvärvsarbete och kvinnor mer
              tid åt obetalt hemarbete, även om skillnaderna har minskat på
              senare tid.
            </seg>
            <seg xml:id="i-b0949ddd84b8109e-0">
              Skillnader avseende sektor, yrke, befattning och arbetad tid
              får konsekvenser för kvinnors och mäns löner. Tyvärr, fru talman,
              är kvinnor överrepresenterade i yrken och sektorer med lägre löner.
            </seg>
            <seg xml:id="i-696da4eabf5ddcbc-0">
              Som sagt, kvinnors löner är i genomsnitt lägre än mäns, även
              om man justerar lönen med hänsyn till arbetstid och olika lönepåverkande
              faktorer som ålder, utbildning, sektor och yrke. Det justerade
              lönegapet har minskat sedan millennieskiftet, men minskningen
              sker väldigt långsamt.
            </seg>
            <seg xml:id="i-6367b65be51da286-0">
              De könsbetingade skillnaderna på arbetsmarknaden utjämnas i viss
              mån av skatter och transfereringar, men kvinnors disponibla inkomst
              är som sagt lägre.
            </seg>
            <seg xml:id="i-87845be931736553-0">
              Fru talman! Jämställdhet är i grunden en rättvisefråga, men den
              bidrar också till ekonomisk tillväxt genom att både mäns och kvinnors
              kompetens och kreativitet tillvaratas och främjas.
            </seg>
            <seg xml:id="i-5ab764589267ee43-0">
              Som sagt, det krävs mer än fina ord. Vi har konstaterat att det
              finns skillnader, men det krävs mer än att bara konstatera att
              skillnaderna finns. Därför fortsätter Alliansen det reformarbete
              som inleddes under förra mandatperioden.
            </seg>
            <seg xml:id="i-d4a4afd53c66e9f5-0">
              Som vi hört har regeringen tillsatt en delegation för jämställdhet
              i arbetslivet. Delegationen ska sammanställa och göra tillgänglig
              kunskap om kvinnors och mäns olika villkor och möjligheter i arbetslivet,
              liksom om de förhållanden som ligger till grund för dessa skillnader.
              Uppdraget kommer att redovisas efter valet, i oktober 2014.
            </seg>
            <seg xml:id="i-9ff8e6b2b192ccc6-0">
              En annan utredning som är i gång handlar om att analysera frågor
              som rör män och jämställdhet i syfte att skapa ett kunskapsunderlag
              i arbetet med att utveckla just jämställdhetspolitiken. Det här
              uppdraget ska redovisas i början av nästa år.
            </seg>
            <seg xml:id="i-8b955c2497a0e025-0">
              Fru talman! Vi får inte glömma andra viktiga satsningar som har
              betydelse för män och kvinnor och för jämställdheten. Det är satsningar
              som har gjort att livspusslet går ihop för familjer och individer.
              Jobbskatteavdraget är en av de satsningar som vi har hört nämnas
              tidigare i debatten här.
            </seg>
            <seg xml:id="i-4a97fc9d938f21e9-0">
              Det som gör mig mest förvånad vill jag belysa här och nu. Det
              är att Socialdemokraternas företrädare Ann-Christin Ahlberg säger
              att införandet av jobbskatteavdraget är det hemskaste som någonsin
              har gjorts av alliansregeringen. Hon använder inte de orden, men
              hon målar upp en bild av att jobbskatteavdraget är skadligt för
              Sverige. Men Socialdemokraterna har accepterat de fyra första
              jobbskatteavdragen. Jag tycker att man ska stå för det här i Sveriges
              riksdags kammare. Dessutom är Socialdemokraterna i dag emot det
              femte jobbskatteavdraget, men efter årsskiftet kommer man inte
              att bedriva en politik för att riva upp det. Jag tycker att det
              är anmärkningsvärt att man talar med kluven tunga.
            </seg>
            <seg xml:id="i-b751f9de55e13e19-0">
              Studier visar att jobbskatteavdraget ökar kvinnors arbetskraftsdeltagande
              i större utsträckning än mäns, vilket på lång sikt bidrar till
              ökad ekonomisk jämställdhet. Jobbskatteavdraget har gjort det
              mer lönsamt att arbeta, och det har ökat drivkrafterna till arbete
              för både män och kvinnor. Det visar forskning och olika studier.
            </seg>
            <seg xml:id="i-4f916bd5e0a54f0e-0">
              Jobbskatteavdraget ger procentuellt mest till dem som tjänar
              minst, vilket innebär att det har påverkat kvinnor i högre grad.
              Enligt Finansdepartementets beräkningar i budgetpropositionen
              förväntas de samlade långsiktiga arbetsutbudseffekterna av jobbskatteavdragets
              första fyra steg vara större för kvinnor än för män. Det önskade
              antalet arbetade timmar beräknas öka med 2,6 procent för kvinnor
              och 2,2 procent för män, motsvarande 49 000 respektive 51 000
              helårsarbetskrafter.
            </seg>
            <seg xml:id="i-2e1fed491623d08b-0">
              Andra satsningar som gjorts är skattelättnader, det så kallade
              RUT-avdraget, och jämställdhetsbonusen. Den senare ger ekonomiska
              incitament att fördela föräldraledigheten mer jämställt.
            </seg>
            <seg xml:id="i-4e75d60de8a0d511-0">
              Fru talman! Jämställdhet är, och kommer fortsatt att vara, ett
              område som är centralt för Sveriges fortsatta utveckling och tillväxt.
              För mig som moderat innebär jämställdhet frihet för både män och
              kvinnor att själva bestämma hur deras liv ska se ut.
            </seg>
            <seg xml:id="i-62212c50fbea4cd6-0">
              Avslutningsvis, fru talman, vill jag säga att varje människa
              har ett oändligt och oförbrukbart värde oavsett kön, etnicitet,
              religion, sexuell läggning eller andra attribut och preferenser.
              Man är just människa och människa i sin helhet. Därför vill jag
              också säga att för 2014 anvisas 253 miljoner kronor i budgeten
              för åtgärder inom jämställdhetsområdet.
            </seg>
            <seg xml:id="i-32390d0afc153a6d-0">
              Med det vill jag yrka bifall till propositionen.
            </seg>
          </u>
          <note type="speaker" xml:id="i-4ca7abbf353a98e6-0">
            Anf. 100 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b552e844637f9dc5-5">
            <seg xml:id="i-593a68a088189055-0">
              Fru talman! Jenny Petersson och Moderaterna säger: Vi fortsätter
              med den politik vi redan driver, vi är nöjda. Moderaterna fortsätter
              sedan att påskina att Miljöpartiet skulle ha färre åtgärder. Ja,
              vi har mindre pengar för åtgärder just exakt på detta utgiftsområde,
              eftersom vi flyttar runt en del pengar. Det betyder inte att det
              är mindre pengar totalt sett för integrationsinsatser och jämställdhetsinsatser,
              tvärtom.
            </seg>
            <seg xml:id="i-cffb4f86579e13be-0">
              Min fråga som jag lyfte fram redan i mitt anförande är: Varför
              väljer ni att redovisa definitionen av sjukskrivna som ohälsotalet
              totalt sett i stället för att redovisa antalet kvinnor och män
              som är sjukskrivna? Det är 78 procent högre sjukpenningtal för
              kvinnor än för män. Varför har ni valt den definitionen?
            </seg>
            <seg xml:id="i-8e7b331822c4a649-0">
              Sedan skulle jag vilja läsa högt för Jenny Petersson ur en rapport
              från utredningstjänsten om mäns och kvinnors nettoinkomster från
              den 7 oktober i år. Där står det: Den genomsnittliga förändringen
              i nettoinkomsten till följd av en höjd skiktgräns och ett femte
              jobbskatteavdrag kommer procentuellt sett och i kronor att bli
              större för män än för kvinnor.
            </seg>
            <seg xml:id="i-078a0a994d0df0a4-0">
              Den blir alltså större både i kronor och procentuellt sett. Håller
              inte Jenny Petersson med om att det är så?
            </seg>
          </u>
          <note type="speaker" xml:id="i-d24c24fac84b462c-0">
            Anf. 101 JENNY PETERSSON (M) replik:
          </note>
          <u who="jenny_petersson_235eb5" xml:id="i-af14bb31a22cdfca-1">
            <seg xml:id="i-3914ad7d79658a80-0">
              Fru talman! Jag vill börja med att säga att Sverige ligger bra
              till. Det europeiska jämställdhetsinstitutet EIGE har utvecklat
              ett gender quality index där kvinnors och mäns villkor i medlemsländerna
              bedöms utifrån olika kategorier när det gäller jämställdhet –
              arbete, pengar, kunskap, tid, makt och hälsa. Siffran 100 innebär
              att det är helt jämställt. Sverige har det bästa resultatet, 74,3,
              och följs av Danmark och Finland. EU-snittet ligger runt 54. Jag
              tycker att det är talande. Vi ligger bra till i Sverige, men vi
              har mer att göra.
            </seg>
            <seg xml:id="i-d9f529d31bef4787-0">
              Sedan nämner Gunvor G Ericson att man satsar mer på andra utgiftsområden.
              Ja, det gör vi i Alliansen också, men i dag debatterar vi Utgiftsområde
              13 Integration och jämställdhet . När det gäller socialförsäkringen
              vet jag att samma fråga om redovisningen av olika siffror debatterades
              under utgiftsområdena 10, 11 och 12.
            </seg>
            <seg xml:id="i-f9c88e9c69ae1d68-0">
              Jag kan konstatera att det går bra för Sverige, vi är inte nöjda
              och ja, vi fortsätter på det arbete som vi har utvecklat för att
              få ett ännu mer jämställt Sverige.
            </seg>
            <seg xml:id="i-429f3d8b4a58bff8-0">
              När det gäller jobbskatteavdraget låter det här som att det är
              något riktigt hemskt. Jag nämnde inte i mitt anförande något som
              ofta glöms bort i debatten, nämligen att det finns ett tak på
              jobbskatteavdraget som ligger på ca 29 000 kronor. Efter det ökar
              inte storleken på själva skattesänkningen. Det tycker jag att
              man bör ha med i debatten.
            </seg>
          </u>
          <note type="speaker" xml:id="i-bbdf718312cafbaf-0">
            Anf. 102 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b552e844637f9dc5-6">
            <seg xml:id="i-3935f7d99bf9e756-0">
              Fru talman! Jo, vi debatterar budgetförslaget om integration
              och jämställdhet, men jag tycker att Jenny Petersson gjorde det
              väldigt lätt för sig genom att säga att det bara är det utgiftsområdet
              som vi debatterar.
            </seg>
            <seg xml:id="i-d6fdfb898883e4c9-0">
              Man kan flytta pengar från ett visst utgiftsområde till ett annat
              utgiftsområde för att man tror att det gör mest nytta just där.
              Ett exempel är stödet till kvinnojourer. Vi vill inrätta ett nationellt
              stöd så att de kvinnojourer som verkar över hela landet kan få
              ta del av ett sådant stöd i stället för att behöva söka pengar
              via länsstyrelserna varenda gång. Det är ett konkret exempel på
              vad jag menade nyss.
            </seg>
            <seg xml:id="i-c062ecd91a5bf236-0">
              Nej, det är inte samma begrepp som ni använder när det gäller
              sjukskrivningen som vi debatterade häromveckan under debatten
              om budgeten för utgiftsområdena 10, 11 och 12. Ni har valt att
              prata om ett ohälsotal totalt sett. Min fråga var varför ni använder
              begreppet totalt sett och varför ni använder begreppet ohälsotal.
              Det gör att ni kan skriva att kvinnors ohälsotal är 45 procent
              högre än männens. När man är sjukskriven får man en sjukpenning,
              och då är det de facto så att kvinnor har sjukpenning i 78 procent
              högre grad än män.
            </seg>
            <seg xml:id="i-7d63ae02b48d77ac-0">
              Det är väldigt tydligt i Försäkringskassans rapport, och min
              fråga var: Varför valde ni att redovisa siffrorna på det sättet?
            </seg>
          </u>
          <note type="speaker" xml:id="i-d9fbe5b66ffbad96-0">
            Anf. 103 JENNY PETERSSON (M) replik:
          </note>
          <u who="jenny_petersson_235eb5" xml:id="i-af14bb31a22cdfca-2">
            <seg xml:id="i-7347e63aa65f1325-0">
              Fru talman! Ohälsotalen är högre bland kvinnor. Att det totala
              ohälsotalet är 45 procent högre än männens är taget från en rapport
              från Arbetsmiljöverket. Källan står faktiskt i vårt betänkande.
              Vi är noga med källan om vi tar med ett ohälsotal, och den siffran
              är som sagt hämtad från Arbetsmiljöverkets Korta arbetsskadefakta
              nr 1/2012.
            </seg>
            <seg xml:id="i-bc37d2a96106d883-0">
              Satsningar på kvinnojourer och hedersrelaterat våld har varit
              ett prioriterat arbete för regeringen. Just därför gör man nu
              till exempel olika satsningar permanenta när det gäller kvinnojourer
              och så vidare. Vi är överens om att det är ett viktigt arbete.
            </seg>
            <seg xml:id="i-e36acba6d7b27018-0">
              Som jag nämnde i mitt anförande är vi brett överens om målet
              och de fyra delmålen när det gäller just jämställdhetspolitiken.
              Men när det gäller siffror kan jag ändå konstatera att i det här
              betänkandet väljer Miljöpartiet att satsa 76 miljoner kronor mindre
              inom området. Och visst, Gunvor G Ericson satsar vi olika på olika
              utgiftsområden – det är jag fullt medveten om – men om man går
              till siffrorna i det här betänkandet satsar Miljöpartiet alltså
              76 miljoner kronor mindre.
            </seg>
          </u>
          <note type="speaker" xml:id="i-f342a87a27bb6f29-0">
            Anf. 104 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-6a02d0d49fcfa7df-5">
            <seg xml:id="i-8fb7ba2f4b18a19f-0">
              Fru talman! Jag har några frågor till Jenny Petersson. Ni har
              haft makten i över sju år. Vad har hänt med jämställdhetsarbetet?
              Vilka konkreta förslag som har gett resultat har man lagt fram?
              Utredningar har ni gjort – en som faktiskt är ganska bra är Delegation
              för jämställdhet i arbetslivet. Mycket av den är dock fakta som
              vi redan visste. Varför ska den vara färdig oktober 2014? Slipper
              man då ta beslut utifrån det som kommer fram i utredningen och
              som man egentligen inte vill ta? Den borgerliga regeringen för
              ju en politik som gynnar och premierar män och diskriminerar kvinnor.
              Ska de få vänta och hoppas på en ny regering nästa år?
            </seg>
            <seg xml:id="i-24aedf87374b29fc-0">
              Jobbskatteavdraget har det redan beslutats om här i Sveriges
              riksdag, Jenny Petersson. Vi socialdemokrater röstade emot; vi
              tyckte inte att man skulle genomföra det. Men Jenny Petersson
              och hennes partikamrater med flera har fått igenom det med stöd
              av Sverigedemokraterna. Jobbskatteavdraget gäller i januari, eller
              kommer Jenny Petersson att ta upp det igen som ett nytt förslag?
              I en demokratisk process gäller det som är taget till dess något
              annat kommer upp.
            </seg>
            <seg xml:id="i-ddc24ec456c6d8de-0">
              När det gäller jobbskatteavdraget står det tydligt i regeringens
              egen bilaga till budgetpropositionen, Ekonomisk jämställdhet mellan
              kvinnor och män, att det förstärkta jobbskatteavdraget och den
              höjda skiktgränsen för statlig inkomstskatt tillsammans ger en
              något större ökning av den disponibla inkomsten för män jämfört
              med för kvinnor. Det är ni själva som skriver det. Det är klart
              att det inte driver jämställdheten framåt. Det spelar ingen roll
              hur man försöker förvränga ord om sina satsningar när de politiska
              beslut man tar missgynnar kvinnor. Det skriver ni själva i er
              bilaga.
            </seg>
          </u>
          <note type="speaker" xml:id="i-98ad4a2c7149fc57-0">
            Anf. 105 JENNY PETERSSON (M) replik:
          </note>
          <u who="jenny_petersson_235eb5" xml:id="i-af14bb31a22cdfca-3">
            <seg xml:id="i-12ec899fd8b0fe99-0">
              Fru talman! Jag hörde att Ann-Christin Ahlberg kom med flera
              påståenden men inga direkta frågor.
            </seg>
            <seg xml:id="i-cb32ed52a4158621-0">
              När det gäller jobbskatteavdraget håller jag med om att vi har
              drivit den politiken, och vi står för att jobbskatteavdraget har
              ökat drivkrafterna för både män och kvinnor att arbeta. Det har
              ökat arbetsutbudet. Och ja, Ann-Christin Ahlberg, jag kan också
              konstatera att ni i oppositionen har röstat nej till jobbskatteavdragen
              varje gång, men i nästa budget har ni varit för det eftersom ni
              har tagit med det i er egen budget. Detsamma gäller nu efter nyår;
              ni är för det femte jobbskatteavdraget. Ni driver ingen politik
              för att ta bort något av de fem jobbskatteavdragen som har införts.
              Om man inte driver politik emot det tolkar jag det som att man
              är för det. Ann-Christin Ahlberg får gärna säga emot mig i nästa
              replik.
            </seg>
            <seg xml:id="i-2b338590be85574f-0">
              I fråga om andra reformer har vi, som jag nämnde, satsat 1,6
              miljarder kronor på jämställdhet under föregående mandatperiod
              fram till 2010 och 1 miljard den här perioden. Det är historiska
              satsningar som Socialdemokraterna aldrig lyckades med under sin
              tid vid makten.
            </seg>
            <seg xml:id="i-3e970d2f5c6f057d-0">
              Att det finns brister när det gäller jämställdheten är som sagt
              fina ord att måla upp. Det är dock vi i Alliansen som har gjort
              satsningarna, och det är dem vi prioriterar. Det handlar om alltifrån
              integrering när det gäller departementen, arbetet i styrelser
              i statens bolag till politik för människor i vårt fantastiska
              land Sverige.
            </seg>
          </u>
          <note type="speaker" xml:id="i-607fa725a65c95dc-0">
            Anf. 106 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-6a02d0d49fcfa7df-6">
            <seg xml:id="i-1b03ee46d88c9712-0">
              Fru talman! Jag blir orolig när Jenny Petersson talar. Ni står
              inte ens upp för den politik ni för här i Sveriges riksdag. Det
              är ju ni som har beslutat om det femte jobbskatteavdraget med
              stöd av Sverigedemokraterna, och vi socialdemokrater har röstat
              mot. Det gynnar fler män än kvinnor; det har ni själva skrivit
              i er bilaga som jag läste upp tidigare.
            </seg>
            <seg xml:id="i-eecf318470a8ffa5-0">
              Du sade att jag inte ställde frågor till dig. Jag kan upprepa
              dem. Vad har hänt med jämställdhetsarbetet? Vilka konkreta förslag
              som har gett resultat har lagts fram? Varför skulle utredningen
              vara klar efter valet? Jag tycker att det är konkreta frågor,
              och jag ställde upp och gav svar på Jenny Peterssons fråga om
              jobbskatteavdraget.
            </seg>
            <seg xml:id="i-6b587d346b01da00-0">
              När man har beslutat att budgeten gäller – man har fått makten
              att besluta om det i Sveriges riksdag – är det den budgeten man
              har att förhålla sig till nästa år. Det politiska systemet fungerar
              på det sättet, och det vet Jenny Petersson precis lika bra som
              jag.
            </seg>
            <seg xml:id="i-af45aa9c64d7f3f3-0">
              Vi kan titta på den stora satsning som Jenny Petersson talar
              om. Visst ser den stor ut om man bara lägger fram en siffra, men
              man måste även titta på vad man har försämrat för kvinnor.
            </seg>
            <seg xml:id="i-c2de3307c09e0abb-0">
              I er rapport skriver ni också om både jämställdhetsbonusen som
              inte har gett de resultat man ville och om att de stora satsningarna
              inte får någon direkt effekt på mäns och kvinnors disponibla inkomster.
              Det står klart och tydligt här, och detta har skett trots att
              ni har satsat mycket pengar.
            </seg>
            <seg xml:id="i-0e2bce5f49fc9d79-0">
              Ni har dock också tagit bort mycket pengar från statsbudgeten
              som ni kunde ha lagt på sådant som hade gett resultat, Jenny Petersson
              – sådant som vi vet ger ett bra resultat ur ett jämställdhetsperspektiv
              för både kvinnor och män och är bra för oss alla.
            </seg>
          </u>
          <note type="speaker" xml:id="i-cefdbe90e2460909-0">
            Anf. 107 JENNY PETERSSON (M) replik:
          </note>
          <u who="jenny_petersson_235eb5" xml:id="i-af14bb31a22cdfca-4">
            <seg xml:id="i-242ed01fac281331-0">
              Fru talman! När man kollar på resultaten har de kanske inte gett
              den effekt vi önskade; vi vill mer och är inte nöjda. Just därför
              fortsätter vi att göra satsningar. Vi gör förändringar. Jämställdhetsbonusen
              till exempel gav inte det resultat vi önskade. Den var för krånglig
              både för föräldrar att söka och för Försäkringskassan. Därför
              gjorde vi om den lite. Där har du ett konkret exempel på politik
              som vi har fört och på vad vi har gjort men även på vad vi inte
              är riktigt nöjda med. Vi är fortfarande öppna för att skruva ännu
              mer på just den åtgärden.
            </seg>
            <seg xml:id="i-578abc971993546c-0">
              Vad som har hänt nämnde jag både i mitt anförande och i tidigare
              replikskifte. När det gäller de satsningar vi har gjort kollar
              vi på siffror – jag gillar siffror. Man kan förhålla sig till
              dem och inte bara måla upp fina ord och fina tavlor. När vi kollar
              på indexet, Gender Equality Index, där man jämför olika länder
              i EU ligger Sverige högst.
            </seg>
            <seg xml:id="i-9d50775d7c1cccd2-0">
              Vi ligger på 74,3. 100 är det bästa. Då är man helt jämställd.
              Inget land har nått upp till det, men det är ett mål att sträva
              efter. Efter oss ligger Danmark och Finland. EU-snittet är 54.
              Nej, vi är inte nöjda, utan vi vill ännu mer.
            </seg>
            <seg xml:id="i-efaa43eb7de7318b-0">
              När vi tittar på sysselsättningsgraden för kvinnor – Ann-Christin
              Ahlberg frågade vad som har hänt – visar det sig att den är högre
              än för män i vissa EU-länder. Vi har mer att göra. Jag nämnde
              i mitt anförande att det finns skillnader och brister på den svenska
              arbetsmarknaden. Där har vi mer att göra. Jag redovisade såväl
              resultat och vad vi har gjort som olika beslut som vi har fattat.
            </seg>
          </u>
          <note type="speaker" xml:id="i-2d161b2270ba18bf-0">
            Anf. 108 CHRISTER NYLANDER (FP):
          </note>
          <u who="christer_nylander_d54edd" next="cont" xml:id="i-8ea9d831fd720d65-0">
            <seg xml:id="i-6e9be692e9434ebe-0">
              Fru talman! Låt mig inleda med att påminna om att förmiddagen
              i dag användes till att oppositionen ville visa att de tog ansvar
              för statsbudgeten. I två och en halv timme debatterade man att
              man ville höja statsskatten för att öka intäkterna till staten
              och få ett bättre budgetsaldo. Det är viktigt att komma ihåg den
              debatten resten av den här dagen så att det inte bara blir fråga
              om att öka utgifterna och försämra statsbudgeten. Dessutom gäller
              det inte enbart i dag, utan man borde kanske komma ihåg att slå
              vakt om statsbudgeten också resten av veckan.
            </seg>
            <seg xml:id="i-b2820efb87d469c1-0">
              Vi har under eftermiddagen hört från oppositionen att man vill
              öka utgifterna. Nu är ansvarstagandet borta. Man hade nog kunnat
              fortsätta resten av veckan, och ända fram till jul, med att vilja
              öka utgifterna. Kom ihåg vad ni sade i förmiddags om att ni vill
              ta ansvar för statsfinanserna. Det vore sjyst för debatten, tycker
              jag.
            </seg>
            <seg xml:id="i-7404b47156f1d46c-0">
              Fru talman! Nu ska jag tala om jämställdhet. Den generation som
              jag tillhör har ett särskilt stort ansvar för att flytta fram
              positionerna på jämställdhetsområdet. Vi har våra rötter i en
              tid då det uppfattades som naturligt att det fanns olika roller
              för kvinnor och män. Det var naturligt med uppdelning. Det var
              naturligt att mor stod för söndagssteken och att fars jobb var
              viktigast.
            </seg>
            <seg xml:id="i-a2b24e0f310b5602-0">
              Det var också en tid när man började ifrågasätta traditionerna,
              började ifrågasätta de traditionella rollerna, men framstegen
              var långsamma. Visst gjordes det en del spektakulära utspel och
              togs en del politiska initiativ, men värderingarna i samhället
              visade sig vara ganska svåra att förändra. Det gick ganska långsamt.
            </seg>
            <seg xml:id="i-974668e54c35112a-0">
              Det var dessa strukturer som höll tillbaka kvinnorna och sorterade
              män och kvinnor i olika roller. Många såg dem. Många gillade dem
              och ville ha dem kvar. Men det fanns också de som inte gillade
              strukturerna utan försökte göra någonting åt dem. Det visade sig
              dock vara svårt.
            </seg>
            <seg xml:id="i-4a94ee2bd04d9850-0">
              Så är det också i dag. Det finns fortfarande strukturer i det
              här samhället som gör att kvinnor och män går in i olika roller.
              Det finns strukturer som framför allt håller tillbaka kvinnorna
              men även drabbar männen. En del som ser strukturerna vill göra
              någonting åt dem. Andra som ser dem tycker att de är bra och vill
              konservera dem. Sverige är i dag mer jämställt än när jag växte
              upp, men Sverige är inte ett jämställt land. Vi har mer att göra.
            </seg>
            <seg xml:id="i-78c9e91b49cb8175-0">
              Vi som levt i båda dessa världar har ett särskilt ansvar att
              lära av vår bakgrund men också att se möjligheterna och göra någonting
              bättre framöver. Vi har ett särskilt ansvar, både som individer
              och som kollektiv, att skynda på jämställdhetsarbetet.
            </seg>
            <seg xml:id="i-3d85b0a4ab5fde9b-0">
              Sedan alliansregeringen tillträdde, fru talman, har en del blivit
              bättre. Allt har inte blivit bättre. Inte tillräckligt mycket
              har blivit bättre, men faktiskt har en del saker blivit bättre.
              En av de centrala delarna i Alliansens politik driver mot jämställdhet.
              Jag noterade att Ann-Christin Ahlberg har läst budgetpropositionens
              bilaga om jämställdhet mellan könen men kanske inte så noga som
              hon borde ha läst. Om hon hade läst den ordentligt skulle hon
              ha sett en hel del tecken på att Alliansens jobbpolitik driver
              jämställdheten framåt.
            </seg>
            <seg xml:id="i-641f591476fa7a9d-0">
              En central del i jobbpolitiken handlar om att det ska löna sig
              att arbeta mer. En viktig faktor när det gäller skillnaden mellan
              kvinnors och mäns ekonomiska förutsättningar är att kvinnor arbetar
              mer deltid än män. Därför lönar det sig att arbeta mer. Eftersom
              en viktig skillnad mellan kvinnor och män är att kvinnor oftare
              är borta från arbetsplatsen för att de tar större ansvar hemma
              är det viktigt att det finns en jobblinje som driver på för att
              människor ska vara mer på arbetet.
            </seg>
            <seg xml:id="i-45d0e5c7d8c2d62a-0">
              Bortovaron från jobbet på grund av sjukdom eller för att man
              tar större ansvar hemma påverkar tydligt jämställdheten på arbetsmarknaden.
              Att pressa ned sjukfrånvaron är därför en central del i jämställdhetspolitiken.
              På det sättet driver kärnan i alliansregeringens politik på för
              ökad jämställdhet.
            </seg>
            <seg xml:id="i-61a02bacf47675f7-0">
              Den genomsnittliga arbetstiden för kvinnor har ökat sedan 2006.
              År 2012 – det står i bilagan – var andelen kvinnor som arbetade
              heltid högre än någonsin. Det gör i det långa loppet mycket för
              jämställdheten. Det påverkar lönen i dag, det innebär ökad makt
              i näringslivet och i arbetslivet, det ger större karriärmöjligheter
              och bättre pension framöver. Det blir lite mer frihet, lite mer
              självständighet och lite mer rättvisa mellan könen.
            </seg>
            <seg xml:id="i-b621514163148bf3-0">
              Kvinnors arbetsinkomster har ökat mer än männens mellan 2006
              och 2011. Men om vi tittar på den disponibla inkomsten ser det
              dock annorlunda ut. Då räknar man även in andra intäkter och ersättningar,
              till exempel de sociala ersättningarna. Därför är det så illa
              att vi nu är ungefär lika dåliga som vi var 2005. Det har alltså
              inte skett någon förändring alls. När det däremot gäller arbetsinkomsterna
              ser det bättre ut än då.
            </seg>
            <seg xml:id="i-449c28ca036b11c6-0">
              Antalet kvinnor som får sjukdomsrelaterade ersättningar är betydligt
              färre – jag tror att det är 120 000 färre – än när vi tillträdde.
              Det är en viktig jämställdhetsåtgärd eftersom det gör att kvinnor
              får mer makt och mer pengar.
            </seg>
            <seg xml:id="i-6f583a2d97ce7da7-0">
              Fru talman! Vi behöver göra mer. Sedan 2006 har över 1 miljard
              investerats i att få ett slut på mäns våld mot kvinnor. Det började
              med Sabuni och fortsätter med Arnholm. Men fortfarande ser vi
              kvinnohatet både i hemmen och på nätet. Alliansen har, som Jenny
              Petersson sade tidigare, tiodubblat budgeten för jämställdhetssatsningar,
              men ännu är Sverige och dess statsförvaltning inte jämställt och
              inte heller jämställdhetsintegrerat.
            </seg>
            <seg xml:id="i-7d87be1af8fe7c07-0">
              Sedan 2006 har kvinnors arbetstid ökat. Vi har fått fler chefer
              i näringslivet och vi har fler professorer i högskolevärlden,
              men fortfarande tjänar män 3,6 miljoner kronor mer än kvinnor
              över en livstid. Den fattiga pensionären är ofta en kvinna som
              tagit stort ansvar men fått lite betalt. Kvinnor tar ålderspension
              tidigare och är fortfarande oftare sjukskrivna. De är också oftare
              föräldralediga. Männens föräldraledighet ökar långsamt, och fortfarande
              tar kvinnor ut 75 procent av föräldraledigheten. Det spelar roll
              eftersom det är just under de åren då kvinnorna tar större ansvar
              för hemmet som lönerna och karriärmöjligheterna börjar skilja
              sig åt. Av dem som jobbar deltid på grund av vård av barn är nio
              av tio kvinnor.
            </seg>
            <seg xml:id="i-2c5e6222d5536c98-0">
              Viktigt att säga är dock att den bristande jämställdheten drabbar
              alla. Det är inte ett problem bara för kvinnor. Det är ett problem
              också för män. Efter denna debatt ska, intressant nog, kulturutskottet
              diskutera kulturpolitik, särskilt propositionen om läsning. Vill
              man angripa ett av de stora jämställdhetsproblemen, att pojkar
              lyckas sämre i skolan, är det någonstans där i kulturpolitiken,
              i att främja läsandet, som en viktig kärna till lösning finns.
              Det vore bra om arbetsmarknadsutskottets ledamöter stannade kvar
              en stund och lyssnade på den debatten.
            </seg>
            <seg xml:id="i-52b729afb177a50e-0">
              Fru talman! Det handlar först som sist om kvinnors och mäns lika
              rätt till frihet, ansvar och makt. För mig som liberal handlar
              det om att frigöra individen. Ibland är det staten som inskränker
              friheten. Ibland är det sådant som strukturer och traditioner,
              som gör att kvinnor har sämre möjligheter än män i det här samhället.
            </seg>
            <seg xml:id="i-101debb0d2dd46f2-0">
              Det är i det perspektivet, att det inte är staten som är elak
              utan att också strukturer håller tillbaka, som vi måste fundera
              på integration och jämställdhet och fatta relevanta beslut om
              hur man kan bekämpa de miljöer som i dag är de kanske allra värsta
              för kvinnorna i Sverige.
            </seg>
            <seg xml:id="i-f1af2d3c89eeeee7-0">
              Sverige ska vara ett jämställt land, fru talman. Det är vi inte
              nu. Kvinnor och män ska ha samma förutsättningar att utbilda sig,
              arbeta och göra karriär. Det har de inte i dag. För Folkpartiet
              är jämställdheten en central fråga. Vi tycker att vi tillsammans
              med allianskollegerna gör stora framsteg, men inte tillräckligt
              stora. Vi ser dock till att kärnan i politiken driver åt rätt
              håll. Det är mycket viktigt.
            </seg>
            <seg xml:id="i-023cb1d6324551bc-0">
              Jag och min generation har vuxit upp i det gamla och sett strukturerna
              som hållit tillbaka kvinnor och män. Nu ser vi möjligheterna i
              ett samhälle som inte har de ojämställda strukturerna. Vi har
              ett särskilt ansvar att se till att jämställdhetsarbetet tar fart.
            </seg>
          </u>
          <note xml:id="i-63d8200b30007a35-1">
            Jag yrkar bifall till utskottets förslag i betänkandet.
          </note>
          <note xml:id="i-76e89c451742413b-0">
            I detta anförande instämde Gunnar Andrén, Ismail Kamil, Ulf Nilsson
            och Anna Steele (alla FP).
          </note>
          <note xml:id="i-ba9fe1bcceca675b-1">
            Överläggningen var härmed avslutad.
          </note>
          <note xml:id="i-80711d84464ff480-0">
            8 § Kultur, medier, trossamfund och fritid
          </note>
          <note xml:id="i-e64eafb06a75ef82-0">
            Anf. 109 GUNILLA CARLSSON i Hisings Backa (S):
          </note>
          <u who="christer_nylander_d54edd" prev="cont" xml:id="i-2a5cb0f40ba8465d-0">
            <seg xml:id="i-9fdf328d582c07ea-0">
              Fru talman! Nu ska vi debattera utgiftsområde 17, som innefattar
              kultur, medier, trossamfund och idrott. I dagens betänkande finns
              regeringens förslag men också oppositionens reservationer och
              särskilda yttranden.
            </seg>
            <seg xml:id="i-6af8445c1dc463ec-0">
              Den socialdemokratiska budgeten för 2014 präglas på kulturområdet
              av att vi vill skapa fler jobb, öka tillgängligheten till kultur
              och idrott samt satsa på utbildning och bildning. Det gör vi genom
              en stark budget. Vi satsar närmare 600 miljoner kronor mer än
              regeringen inom kultur, idrott och folkbildning. När vi stod här
              för ungefär ett år sedan och debatterade samma politikområde kunde
              vi konstatera att arbetslösheten var hög och att ungdomsarbetslösheten
              var på en oacceptabelt hög nivå. Nu har ett år passerat, och tyvärr
              är situationen densamma. Arbetslösheten har bitit sig fast, skolresultaten
              fortsätter att falla och de ekonomiska klyftorna ökar. Men den
              borgerliga regeringen fortsätter med sin skattesänkarpolitik,
              som har visat sig inte fungera.
            </seg>
            <seg xml:id="i-0446f92723036950-0">
              Fru talman! Utan kulturskapare ingen kultur, och utan konstnärer
              ingen konst. Därför är det viktigt att kulturskapare kan leva
              på och utvecklas inom sitt yrke. Politiken måste ta hänsyn till
              kulturskaparnas villkor.
            </seg>
            <seg xml:id="i-155c7e8f490ac8ce-0">
              Vi socialdemokrater ser att arbetsmarknaden för professionella
              skådespelare, dansare, musiker och sångare kännetecknas av att
              det finns förhållandevis få tillsvidareanställningar. För att
              öka bland annat den sociala och ekonomiska tryggheten för frilansande
              scenkonstnärer, förmedlingen av arbete och möjligheten till kompetensutveckling
              införde den tidigare socialdemokratiska regeringen scenkonstallianserna.
              I dag finns det tre scenkonstallianser: inom dans, musik och teater.
              Dessa har visat sig fungera bra. Därför vill vi socialdemokrater
              låta fler kulturarbetare få möjlighet till anställning inom allianserna.
              Vi ökar i vårt budgetalternativ med 20 miljoner kronor upp till
              82 miljoner kronor årligen. Detta skulle, fru talman, innebära
              att ytterligare ungefär 95 personer skulle kunna få anställning
              inom allianserna, vilket är en höjning på drygt 33 procent.
            </seg>
            <seg xml:id="i-ab25417543ace617-0">
              Fru talman! Den satsning som kulturministern med sådan stolthet
              talade om för ett par år sedan har förbytts till något som det
              verkar som att man helst inte vill bli påmind om. Jag talar naturligtvis
              om Kulturarvslyftet, ett av flera exempel på regeringens misslyckade
              jobbpolitik. Man lovade att ungefär 4 400 jobbtillfällen skulle
              skapas mellan 2012 och 2014. I dag är det lite drygt 300. Inte
              ens 10 procent av målet har man nått upp till. Redan förra året
              föreslog vi socialdemokrater att man skulle lägga ned Kulturarvslyftet
              och i stället satsa på nya accessjobb. Det skulle innebära nya
              arbetstillfällen inom kulturområdet. Vår satsning för nästa år
              på 74 miljoner skulle generera drygt 200 accessjobb och förstärka
              kultursektorn. Det tycker vi är ett bättre sätt att använda våra
              resurser.
            </seg>
            <seg xml:id="i-cb4b5023f7af8461-0">
              Det finns mycket som behöver göras i den gemensamma sektorn och
              i det ideella föreningslivet, som i dag har svårt att driva sin
              verksamhet så som man skulle vilja. Därför föreslår vi extratjänster.
              Det skulle ge arbetstillfällen men också stärka det ideella föreningslivet,
              som vi vet har det väldigt tufft på många håll i dag. Det är ibland
              svårt att hinna kombinera föräldraskap och arbete och dessutom
              ta på sig uppdrag inom föreningslivet. Dessa tjänster skulle innebära
              en stöttning i det arbetet. Jag tror att vi alla som varit eller
              är föreningsaktiva vet hur viktig den person är som till exempel
              jobbar som kanslist i en idrottsförening och är navet i hela verksamheten.
              Sedan kan vi föräldrar gå in och ta vårt ansvar i föreningsverksamheten.
            </seg>
            <seg xml:id="i-f2e1217e7350070f-0">
              Fru talman! I spåren av den höga arbetslösheten och de höga avgifter
              som många kommuner tar ut är det i dag många barn och unga som
              inte kan ta del av musik- och kulturskolan eller idrott och friluftsliv.
            </seg>
            <seg xml:id="i-6333931603947214-0">
              Vi socialdemokrater strävar efter att alla barn och unga ska
              ha rätt till kultur och idrott och en aktiv fritid. Därför gör
              vi en satsning på 300 miljoner kronor i vårt budgetalternativ
              på ett handslag med föreningslivet. Peter Jonsson kommer senare
              i debatten att lyfta fram denna satsning ytterligare.
            </seg>
            <seg xml:id="i-c8a182d3100aacbc-0">
              Vi inför också ett stimulansbidrag till kommunerna på 50 miljoner
              kronor för att utveckla musik- och kulturskolorna och hålla nere
              avgifterna. Många lyfter fram musik- och kulturskolan som den
              verksamhet som gjort Sverige starkt på den internationella musik-
              och kulturarenan. Den har erbjudit många barn, oavsett familjens
              inkomst, möjlighet att utvecklas inom musik, teater och dans.
              Det sker i dag en spännande utveckling, till exempel inom El Sistema,
              där man jobbar utifrån ett socialt perspektiv med kulturen. Men
              även den mer traditionella musik- och kulturskolan bedriver en
              mycket uppskattad och professionell verksamhet.
            </seg>
            <seg xml:id="i-7ecc608e3e37dccc-0">
              Tyvärr ser vi i dag att det är stora skillnader mellan barns
              möjlighet att vara med, eftersom kommunerna prioriterar så olika.
              Vi socialdemokrater vill stimulera kommunerna till att verkligen
              satsa på musik- och kulturskolan. Vi delar också Sveriges musik-
              och kulturskoleråds, Smoks, uppfattning att regeringen borde ta
              initiativ till att i samarbete med Smok och SKL utarbeta en nationell
              strategi för Sveriges musik- och kulturskolor.
            </seg>
            <seg xml:id="i-72783228fb071748-0">
              Fru talman! När den borgerliga regeringen avskaffade den fria
              entrén på de statliga museerna rasade besökssiffrorna med närmare
              två miljoner. Vi vill i årets budget återinföra fri entré, men
              också på sikt verka för fri entré på regionala museer. Detta kommer
              Isak From att belysa närmare lite senare under dagens debatt.
            </seg>
            <seg xml:id="i-64733b5e72394d9c-0">
              Vi socialdemokrater tror på det livslånga lärandet och alla människors
              möjlighet till utbildning och bildning. Arbetslösheten ligger
              i dag konstant på ca 8 procent. Bland de arbetslösa har gruppen
              ungdomar under 25 ökat kraftigt. En del av dessa ungdomar saknar
              grundskola eller gymnasieutbildning. För att stå starka i framtiden
              måste vi i Sverige konkurrera med hög kompetens och goda arbetsvillkor,
              inte med låga löner. Vi socialdemokrater lägger därför sex gånger
              så mycket som regeringen på skolans område. Inom vårt budgetområde
              satsar vi socialdemokrater på ett ökat antal utbildningsplatser
              inom folkhögskolorna. Vi vet att deras pedagogik oftast ger bra
              resultat och gör att fler får möjlighet till en examen som kan
              leda vidare till fortsatta studier eller jobb. Detta tycker vi
              är en bättre prioritering och en bättre väg att gå än att placera
              människor i fas 3, en verklighet för allt fler unga människor
              i det borgerliga Sverige.
            </seg>
            <seg xml:id="i-2ecf4b83910b35a1-0">
              För oss socialdemokrater har folkbildningen en viktig plats i
              ett demokratiskt samhälle. Att få mötas, ta del av andra människors
              erfarenheter, dela med sig av sina egna och få lära sig nya saker
              är en nödvändighet för att ett samhälle ska utvecklas. Vi vet
              också att det på många orter i Sverige är folkbildningen som står
              för kulturarrangemang, studiecirklar och föreläsningar i närområdet.
              För oss är det en viktig princip att folkbildningen ska vara fri
              och frivillig. Det är folkbildningen själv som bestämmer vad man
              ska göra utifrån de syften som riksdagen beslutar om.
            </seg>
            <seg xml:id="i-b810f6a66e775800-0">
              Nu väljer regeringen att lämna den principen genom att man öronmärker
              en del av folkbildningsanslaget. Detta är ett avsteg som vi socialdemokrater
              inte ställer oss bakom. Den här frågan kommer Per Svedberg att
              diskutera när vi ska behandla det betänkande som är nästa punkt
              på dagordningen.
            </seg>
            <seg xml:id="i-da06978063f43054-0">
              En riktig långkörare inom vårt område är frågan om scenkonstpensionerna.
              Kulturutskottet har haft tillkännagivanden till regeringen om
              att lösa frågan, och kulturministern lovade innan hon blev minister
              att detta skulle lösas så fort man fick regeringsmakten. Nu har
              snart två mandatperioder gått, och vi har fortfarande inte sett
              någon färdig lösning. I budgetpropositionen aviseras att man ska
              lösa problemet, men trots det finns det fortfarande en oro för
              hur en trygg omställning ska åstadkommas.
            </seg>
            <seg xml:id="i-587ee8a61e04c53c-0">
              Enligt uppgift har man ännu inte påbörjat några förhandlingar
              mellan arbetsmarknadens parter, detta beroende på att man saknar
              viktiga besked från regeringen. Det första är övergångsbestämmelserna
              för PISA-förordningen, där man från en berörd parts sida känner
              stor oro över att man inte får någon insyn i det arbete som Regeringskansliet
              bedriver. Det andra är besked från regeringen om att avsatta pengar
              för pension ska användas till kvalitetsstärkande insatser – en
              vedertagen princip är ju att pensioner är uppskjuten lön. Det
              tredje är bristen på underlag. Det underlag som nu ligger till
              grund är siffror från 2006. Därför har vi socialdemokrater tillsammans
              med Vänsterpartiet och Miljöpartiet en reservation i dagens betänkande
              där vi lyfter fram denna oro och att förändringen inte får minska
              scenkonstnärernas möjligheter att arbeta under trygga villkor
              eller innebära att tryggheten riskeras vid omställning till andra
              yrken.
            </seg>
            <seg xml:id="i-ead41a844c344a71-0">
              Herr talman! I förra veckan kom Myndigheten för kulturanalys
              med sin rapport om Skapande skola. Det var i många stycken en
              rapport som är mycket kritisk till det som kulturministern så
              ofta vill lyfta fram som en stor succé.
            </seg>
            <seg xml:id="i-ccd8c0250d5ca421-0">
              Rapporten pekar på att det är svårt att se att målen för Skapande
              skola nås, att förankringen på många ställen är dålig, att det
              kan finnas undanträngningseffekter, det vill säga att det i själva
              verket har blivit mindre kultur för många barn, att man inte anlitar
              professionella kulturarbetare, vilket inte minst de fackliga organisationerna
              har påpekat tidigare, liksom att verksamheten inte är integrerad
              med skolarbetet. Detta är bara några exempel. Men det kanske mest
              allvarliga är nog ändå det att Skapande skola når endast 50 procent
              av barnen, och det är oftast de barn som redan får ta del av kultur
              som har fått ännu mer.
            </seg>
            <seg xml:id="i-b4dfa45e1e1d9022-0">
              Vi socialdemokrater vill ha en fördjupad utvärdering av Skapande
              skola, och med denna rapport som grund är jag än mer övertygad
              om att det behövs. Den ska ske i samarbete mellan Kulturrådet
              och Myndigheten för kulturanalys.
            </seg>
            <seg xml:id="i-47d8b0aa15d5082b-0">
              Herr talman! I vårt budgetalternativ finns det närmare 600 miljoner
              kronor mer för kultur, idrott och folkbildning. Vi gör en tydlig
              politisk prioritering. Vi socialdemokrater ser den kraft som finns
              i att ge fler möjlighet att ta del av och också själva vara delaktiga
              i kultur och idrott, och vi vet att det också skapas arbetstillfällen.
              Men framför allt skulle det ge en positiv utveckling där människor
              kan känna hopp och framtidstro.
            </seg>
            <seg xml:id="i-23a1c712f92a6ba7-0">
              Herr talman! Sverige är fortfarande ett fantastiskt land att
              leva i, men någonting håller på att gå sönder. Det behövs en politik
              som ger alla människor förutsättningar att delta i samhällsutvecklingen.
              Vi vill att vi ska bygga framtiden tillsammans. Jag ställer mig
              bakom vårt särskilda yttrande i dagens betänkande samt samtliga
              socialdemokratiska reservationer, men jag yrkar bifall bara till
              reservation 2.
            </seg>
          </u>
          <note type="speaker" xml:id="i-e858d564057e687a-0">
            Anf. 110 TINA EHN (MP):
          </note>
          <u who="tina_ehn_94fa72" xml:id="i-01328fac2a24e536-0">
            <seg xml:id="i-b0df9bd6f285156f-0">
              Herr talman! Sverige behöver en ambitiösare kulturpolitik – en
              politik som är ärlig och ser kulturpolitiken som en av de mest
              betydelsefulla ingredienserna i ett samhällsbygge – det kloka
              samhällsbygget, som ger den växande människan kraft att utvecklas.
            </seg>
            <seg xml:id="i-b9e116227b8cca3b-0">
              Vi människor gillar att mötas, att nyfiket uppleva det nya, att
              få testa, vara delaktiga och pröva oss fram. Politik är inte att
              skapa fasta och färdiga lösningar. Politik bygger på ideologier
              och uppfattningar om vilket gemensamt samhälle vi vill ha. Det
              handlar om vad som bör stödjas och stimuleras, vad som ska styras
              och vad man ska låta bli att styra. Stora politiska skiljelinjer
              finns i och med partier och ideologier.
            </seg>
            <seg xml:id="i-478e1fe42ab8b27c-0">
              Det finns ideologier och partier som delar upp människor, ställer
              människor mot varandra, ibland på grumliga grunder. Det finns
              också politik, ideologier och partier som vill utjämna klyftor
              och ge fler möjligheter för människor att delta, att utvecklas,
              att vara med och finna lösningar på våra gemensamma utmaningar.
            </seg>
            <seg xml:id="i-6946d68118566fc3-0">
              Jag och Miljöpartiet har valt väg. Vi har valt en väg som är
              öppen och tolerant. Vi vill inte begränsa människor eller tankar.
              Vi vill göra det möjligt för barn, unga och äldre, oavsett vem
              man är, vad man tror på, var man kommer ifrån eller vem man älskar.
            </seg>
            <seg xml:id="i-ec42f3fbdfec97fc-0">
              Vi tror att genom satsningar på tillgång till kulturens mötesplatser,
              kulturens skapande kraft och kulturens spegling av hur vårt gemensamma
              samhälle mår och är ger vi fler människor fler möjligheter. Det
              handlar om att barn och unga får chansen att lära sig läsa och
              när möjligheten finns att lära sig spela ett instrument eller
              att få pröva på att känna dansens glädje sprida sig genom kroppen.
              När människor får pussla ihop sina ettor och nollor och skapa
              de nya spelen i den nya tekniken är förmodligen den rikliga fantasin
              en stor fördel. Och fantasi utvecklas genom lek, lust, skapande
              och uppmuntran.
            </seg>
            <seg xml:id="i-3a3703715fb5e6a7-0">
              Det är viktigt för politiken att inte förminska kulturens betydelse.
              Vi behöver göra tvärtom. Vi behöver se att kultur är en del av
              bildningen och en del av oss människor. Den är livsnödvändig för
              att samhällen och platser, liv som vi delar, ska fungera.
            </seg>
            <seg xml:id="i-791395368a4e877b-0">
              Är regeringens kulturpolitik dålig? Nja, man ska väl aldrig vara
              för kaxig i politiken och alltid påstå att alla andra har dålig
              politik och att man har de bästa lösningarna, men man kan ju försöka
              vara ärlig. Jag skulle vilja citera Maria Wetterstrand, vårt tidigare
              språkrör i Miljöpartiet, som ofta kom tillbaka till rådet: Om
              du inte vet vad du ska säga, prova att säga som det är. Jag ska
              försöka göra det. Det är klart att det är min uppfattning.
            </seg>
            <seg xml:id="i-71510cdec116d703-0">
              Regeringens politik är för snäv i synen på kulturens betydelse.
              Den faller offer för regeringens jobbpolitik och för en stramare
              syn på utbildning, ett ointresse för vissa kulturyttringar och
              felaktiga satsningar. Jag tänker ta exemplet Kulturarvslyftet,
              som nämndes tidigare. I oktober i år fanns det uppgifter att ta
              del av. Enligt de uppgifterna har sedan Kulturarvslyftet sedan
              starten satt ungefär 300–350 personer i arbete i stället för beräknade
              3 200. I dagsläget har Riksantikvarieämbetet och Arbetsförmedlingen
              fördelat ungefär 45 miljoner kronor. Det är knappt en sextondel
              av alla pengarna.
            </seg>
            <seg xml:id="i-aa2967688b7a9509-0">
              År 2014 avvecklas Kulturarvslyftet. De miljoner som inte används
              kommer inte att gå till kulturen utan går tillbaka in i Arbetsmarknadsdepartementet.
              Det är synd. En vad var det vi sade-känsla infinner sig. Egentligen
              hade jag gillat bättre att inte kunna säga så, för då hade det
              visat sig att det gick att skapa dessa jobb.
            </seg>
            <seg xml:id="i-8e27771aeec7a31c-0">
              Eftersom vi i Miljöpartiet inte haft full inblick i hur det verkligen
              är möjligt att få till jobb inom den här sektorn på det här viset
              har vi sagt att vi ger det en chans. Men det blev inte en stor
              kultursatsning, vilket man faktiskt påstod, och det blev dessutom
              inte alla de jobb som var avsedda.
            </seg>
            <seg xml:id="i-c5584ca3c03a1496-0">
              Om man tittar på vad Arbetsförmedlingen har uttryckt runt det
              hela säger de i den senaste återrapporten, liksom i föregående,
              om Kulturarvslyftet att den främsta åtgärden för att öka antalet
              deltagare är att höja anordnarbidraget. Jag skickar med denna
              fråga härifrån talarstolen till kulturministern: Om man har vetat
              detta, vad har man gjort? Varför har man inte gått vidare med
              den här saken? Det har vi stött på när vi har varit ute och frågat
              runt om arbetstillfällena och varför de inte kommer.
            </seg>
            <seg xml:id="i-de2741209c0ed98e-0">
              Vad skiljer sig mellan vad Miljöpartiets satsningar inom kulturpolitiken
              avser och regeringens politik? I den budget som vi lade fram har
              vi framför allt satsat på förbättrade villkor för kulturskapare.
              Vi tycker att det är viktigt med ett lyft för det svenska biblioteksväsendet
              och en förstärkt folkbildning.
            </seg>
            <seg xml:id="i-9cae1b67425d2f7b-0">
              Skillnaden i pengar är ganska stor om man tittar i budgeten:
              Vi har lagt 1 315 000 000. Om man ska vara ärlig, vilket jag har
              sagt att jag ska försöka vara här, handlar det mycket om folkbildning
              – 1 miljard. Men det ingår som sagt i kulturbudgeten. Så ser det
              ut.
            </seg>
            <seg xml:id="i-d39e991eff08cd6e-0">
              Våra satsningar handlar om bättre villkor för kulturskapare och
              omfattar ungefär 130 miljoner kronor för kommande år. En del under
              detta är att vi vill att samtliga konstnärsstipendier ska vara
              skattepliktiga och pensionsgrundande. Vi vill att utställningsersättningarna
              enligt det så kallade MU-avtalet ska gälla och att det ska vara
              mer pengar till det.
            </seg>
            <seg xml:id="i-fd31a8ed4e15c712-0">
              Vi tycker att scenkonstallianserna är bra och att de ska utvecklas
              och omfatta fler kulturutövare.
            </seg>
            <seg xml:id="i-4c49141e3dd0b6f7-0">
              Vi värnar biblioteksersättningen, som vi har diskuterat tidigare.
              Vi tycker att överenskommelser mellan regeringen och författarförbund,
              svenska tecknare och Sveriges fotografer om rätten till förhandlingar
              är viktiga. Vi vill ha en uppräkning av grundbeloppet med 2 kronor.
            </seg>
            <seg xml:id="i-532b372cf38dadee-0">
              Det fria kulturlivet får för lite uppmärksamhet från den här
              kammaren. Det är min erfarenhet efter att ha suttit som ledamot
              i kulturutskottet i drygt tre år. Det fria kulturlivet är rent
              krasst väldigt kostnadseffektivt, och det är kultur i olika former
              i hela landet. Det är kanske lite svårt för oss politiker här
              i riksdagen att fånga in vad man genomför och när och hur och
              så vidare, men vi är förmodligen allihop väl medvetna om dess
              betydelse.
            </seg>
            <seg xml:id="i-477ed86706c96d9f-0">
              Det fria kulturlivet är mer än till för att underhålla. Det bryter
              ny mark, och detta sker ofta under knappa förhållanden. Vi har
              sagt att vi tycker att anslaget till de fria grupperna bör ökas
              med 20 miljoner.
            </seg>
            <seg xml:id="i-40a6c308af403d2d-0">
              Vi har blivit uppmärksammade på den individuella visningsersättningen.
              Jag tror att alla i kulturutskottet har fått mycket information
              om att man vill ha ökade anslag. Det är något vi har tagit fasta
              på i den budget vi lade fram. Där har vi sagt att en höjning på
              10 miljoner är helt i sin ordning och skulle behövas. Det gör
              jättemycket för dessa grupper.
            </seg>
            <seg xml:id="i-1b080e7d8ac2810e-0">
              Jag nämnde folkhögskoleplatserna, och jag tror att jag kommer
              att komma tillbaka till det under dagen. Sammanlagt läser 12 000
              elever in gymnasiekompetens på folkhögskola varje år. Problemet
              är att alla som vill läsa på folkhögskolor inte får plats, och
              vi ser ett stort behov. Vi ser också stora möjligheter för barn
              och unga och människor över huvud taget att läsa på folkhögskolorna.
              Vi föreslår helt enkelt 10 000 nya platser på folkhögskolor. Vi
              har en stor budgetsatsning där.
            </seg>
            <seg xml:id="i-d838490a345ffd52-0">
              Något annat som har uppmärksammats under de senaste åren är musik-
              och kulturskolorna runt om i Sverige. Det är något vi ofta frånhänder
              oss här i kammaren som en kommunal fråga. Vi har blivit uppvaktade
              i kulturutskottet. De efterfrågar en nationell strategi för unga.
            </seg>
            <seg xml:id="i-fa8dc02ad7634aa5-0">
              När man tittar på problematiken ser man att det sedan den senaste
              lärarutbildningsreformen inte längre finns utbildningar inriktade
              specifikt mot undervisning i musik- och kulturskolan. Det har
              uppmärksammats mycket.
            </seg>
            <seg xml:id="i-1a1ee7e89831432a-0">
              De som kan strukturen när det gäller hur den svenska kulturskolan
              är uppbyggd är mycket bekymrade. Hur ska kompetensförsörjningen
              klaras av? Hur ska vi trygga verksamheternas fortsatta utveckling?
              Hur kan man jämna ut kostnadsskillnaderna i kommunerna? Vi tycker
              att vi behöver ta in dessa frågor i en strategi, precis som Sveriges
              Musik- och Kulturskoleråd efterfrågar.
            </seg>
            <seg xml:id="i-f7099b5aa7d660f3-0">
              En annan sak vi har tagit upp är frågan om fristadsförfattare
              och hur det skulle kunna utvecklas. Om man följer frågan ser man
              att det händer mycket positivt runt om i landet. Det är också
              något som Kulturrådet har ökade ambitioner inom. Vi tycker att
              det är viktigt att stödja de ambitionerna och vidga fristadsbegreppet
              till att omfatta förföljda kulturarbetare ur andra konstformer.
              Precis som Kulturrådet efterfrågade har vi ett anslag på 5 miljoner
              där.
            </seg>
            <seg xml:id="i-e3c9e271f7b5de59-0">
              Det finns flera satsningar som är viktiga. Jag tänkte plocka
              ut en som handlar om det vi brukar kalla miljonprogramsområdena
              i Sverige. Här har vi en inbakad satsning i vår budget. Där kan
              ideella föreningar tillsammans med kommunala eller privata aktörer
              ha möjlighet att ansöka om medel för lokala satsningar. Det kan
              handla om att utveckla teater, slöjd, konst eller utsmyckning
              av bostadsområden. Jag tror att det är en väldigt bra satsning,
              och den visar redan på positiva effekter när vi har pratat om
              den.
            </seg>
            <seg xml:id="i-de7ac51f5ab5cfbe-0">
              En regel vi behöver efterleva är den enprocentsregel som finns
              vid offentlig utsmyckning. Där rekommenderas att 1 procent av
              kostnaden för offentlig byggnation utgår till smyckning av konst.
              Regeln har flera fördelar: Den bidrar till en estetiskt tilltalande
              offentlig miljö samtidigt som den skapar möjligheter för konstnärer
              att arbeta för rimliga ersättningar.
            </seg>
            <seg xml:id="i-49c55e083b4d45b8-0">
              I början av mitt anförande tog jag upp frågan om ideologier och
              skillnader. Jag tycker nämligen att det är svårt att blunda för
              vilken avgrundsdjup skillnad det är mellan Sverigedemokraternas
              politik för kultur och oss i Miljöpartiet. I stort vill Sverigedemokraterna
              minska anslaget på varje budgetområde och budgetpunkt där vi i
              Miljöpartiet ser att det finns behov och där budgeten behöver
              stärkas.
            </seg>
            <seg xml:id="i-4daae6c1db610eee-0">
              Det är intressant att se att det är en viktig skiljelinje. Alla
              budgetposter, tror jag, som har något med internationellt samarbete
              att göra – till och med bidrag till nationell och internationell
              ungdomsverksamhet – vill Sverigedemokraterna minska anslaget till.
              Jag vet inte vilka visioner och vilken värld Sverigedemokraterna
              har och vill möta, men jag tycker att det är dags att uppmärksamma
              detta och att svar ges.
            </seg>
            <seg xml:id="i-369441954fd4dd2f-0">
              Avslutningsvis är kultur, för oss i Miljöpartiet, en nyckel till
              mänsklig kraft. Den ökar livskvaliteten, den utmanar, utvecklar
              och skapar mening och den ger sammanhang.
            </seg>
            <seg xml:id="i-14cd8d65a1b70e0e-0">
              Sist och slutligen vill jag naturligtvis ställa mig bakom Miljöpartiets
              alla förslag, punkter och reservationer, och jag yrkar bifall
              till reservation 2 här och nu.
            </seg>
          </u>
          <note type="speaker" xml:id="i-e374c478fde7aea0-0">
            Anf. 111 MARGARETA LARSSON (SD):
          </note>
          <u who="margareta_larsson_210a94" xml:id="i-38f0ab14d8fac929-0">
            <seg xml:id="i-eae7ea30bb4b380e-0">
              Herr talman! Kultur diskuterar vi i dag, och kultur och historia
              speglar och används för att förstå vår samtid. Den stakar ut en
              förväntad väg till och en förhoppning om en bättre framtid. Kulturen
              skapar gränserna för en förståelse av den gemensamma identiteten
              och det sociala rum vi levt i, lever i och kommer att leva i.
            </seg>
            <seg xml:id="i-3be91faf822f295c-0">
              Jag är övertygad om att vi någon gång i livet får ett behov av
              att lära känna våra rötter. Det kan vara särskilt tydligt ju äldre
              vi blir. Var kommer jag ifrån, finns det någon jag kan känna igen
              mig i eller finns det någon i min släkt som varit med om något
              särskilt? Finns det en historisk och kulturell förklaring till
              varför vi är som vi är?
            </seg>
            <seg xml:id="i-9e9e1243ab2b7936-0">
              Kulturen behövs för att ge oss en kontext när det gäller vilka
              vi är och hur det blev så här.
            </seg>
            <seg xml:id="i-42a9d293fdbd615b-0">
              Jag tror att de flesta – även jag – förstår att kulturen inte
              ska vara någon form av museum för gamla reliker. Vi förstår att
              kulturen i varje tidsepok har fyllt en viktig funktion genom att
              den har varit med och tänjt på gränserna och skapat utrymme för
              förändring och utveckling. Men trots att kulturen har känt sig
              motarbetad av sin samtid under alla tidsåldrar, kan den inte heller
              slå undan det fundament som den står på. Dagens kulturpolitik
              är alltför fokuserad på att skapa utrymme och tänja gränser –
              det är en uppfattning som vi har – och detta så till den grad
              att många kulturutövare själva verkar ha glömt sitt ursprung.
              Det viktiga blir inte längre kulturens funktion utan dess hantverk.
            </seg>
            <seg xml:id="i-405e6891286ab503-0">
              Utan en gemensam förståelse för kulturen och historien riskerar
              vi att bli rotlösa och endast fokusera på nuet och ytlig provokation
              utan innehåll och framför allt utan sammanhang.
            </seg>
            <seg xml:id="i-96dfbce93cfd5b87-0">
              Herr talman! Det finns ett växande intresse hos allt fler av
              oss av att förstå tidigare historiska gåtor och förhållanden som
              har präglat oss i generationer, speciellt när det gäller levnadsförhållandena
              för fattig och rik, kunskap om hantverk, överlevnad i svåra tider
              och folktro.
            </seg>
            <seg xml:id="i-30d38ae63cd0596b-0">
              Som exempel kan jag nämna det genomslag som programmet Antikrundan
              fick. Helt plötsligt kunde man få en levande historia kring den
              byrå som man har haft stående hemma i ett hörn i 30 år. Kulturpolitiker
              och kulturutövare i stort borde ge akt på att folk i hög grad
              mer uppskattar historien bakom och berättelsen om det gamla släktsmycket
              eller byrån än det ekonomiska värdet.
            </seg>
            <seg xml:id="i-8e00ff049df295e1-0">
              Släktforskning är en annan bit som ökar i intresse, möjligtvis
              utifrån den rotlöshet som många känner i form av ett föränderligt
              samhälle och splittrade relationer. Här blir det plötsligt exotiskt
              för många att få kännedom om gamla namns betydelse i släktgrenar,
              olika dialekter med språkliga skillnader och betydelsen av gamla
              ortsnamn. Vi har hört sommarpratare tala om våndan av att ha en
              mördare i släkten trots att det har gått nästan 100 år sedan dådet
              begicks.
            </seg>
            <seg xml:id="i-36f48663643f319f-0">
              Vi ser inget motsatsförhållande mellan kultur i går, kultur i
              dag och kultur i framtiden. Jag tror att alla tre behöver varandra.
              Däremot ställer vi oss inte bakom en kulturpolitik som går ut
              på att allt som är gammalt ska raderas till förmån för allt nyare
              influenser. Det fyller inget syfte.
            </seg>
            <seg xml:id="i-8d60342af34840ec-0">
              Däremot tycker vi att det behövs en balans. Inte ens kultur som
              redan har visat sig stå emot tidens tand klarar sig på egen hand
              hur länge som helst. De omdisponeringar vi gör i vårt förslag
              tycker vi innebär en bättre balans. Det innehåller satsningar
              på att bevara vårt kulturarv – gärna genom att göra detta möjligt
              för regioner, enskilda och andra som brinner för förståelsen av
              kulturen och dess historia. Dessa satsningar sker i mångt och
              mycket på bekostnad av samtidskonst, men till saken hör att kulturarvet
              har få finansiärer förutom det allmänna. Författare och konstnärer
              som är samtida har fler möjligheter. De har privata intressen,
              förlag, publik, tv, radio, medier, upphovsrätter med mera. Möjligheterna
              att finansiera framtagandet av ny kultur utan statliga pengar
              är större än möjligheten att bevara gammal, tycks det som.
            </seg>
            <seg xml:id="i-5edb5d19b80fdb77-0">
              Vi anser därför, herr talman, att det är dags och att det ligger
              helt rätt i tiden att upprätta en nationell kulturarvsfond och
              en nationell kulturkanon för att öka både kunskap och status kring
              vårt gemensamma arv och vad som har präglat oss i generationer.
            </seg>
            <seg xml:id="i-c19233da1a32b538-0">
              Men utgiftsområdet handlar inte bara om kultur. Vi anser att
              när det gäller trossamfund och kultur finns det också en annan
              gemensam nämnare – Svenska kyrkan. Det går inte att bortse från
              kyrkan, som är tätt sammanflätad med vår historia och kultur och
              inte minst med vår gemensamma kristna identitet. Många människor
              känner starkt för kyrkorummet och kyrkobyggnaden, även om man
              inte är direkt troende. De står som en symbol för något hållbart
              och en länk till vår tidigare historia. I ett internationellt
              perspektiv har Sverige – vilket få andra länder har – ett stort
              antal välbevarade byggnader med tillhörande inventarier sedan
              1 000 år tillbaka. De 3 400 kyrkobyggnaderna är ett levande arv
              som vi har fått från tidigare generationer, och vi sätter ett
              stort värde på att kunna förvalta dem inför framtiden.
            </seg>
            <seg xml:id="i-80453fcb7d70d424-0">
              Herr talman! Man har även kommit fram till att det finns ett
              starkt samband mellan kultur och hälsa. Vi som har barn har kunnat
              se deras naturliga glädje kring skapande verksamheter, ordlekar,
              sånger och rollspel. Detta har inte bara utvecklat det sociala
              samspelet utan även det språkliga och kreativa sinnet. Vi har
              för avsikt att fortsätta tillgängliggöra kulturen för de yngsta
              barnen när det gäller Skapande skola, men även för de äldre och
              för dem som har funktionshinder. Jag tror att jag törs påstå att
              allt som ökar livsglädje, utmaningar och gemenskap minskar ohälsa.
              Som ringar på vattnet handlar det då också om mindre samhällskostnader
              i form av depressioner och andra sjukdomar. Vi vet även att idrott
              och friskvård kan motverka många ålderssjukdomar, bidra till att
              förhindra fallolyckor och bryta ensamhet och den sociala isolering
              som många äldre lider av.
            </seg>
            <seg xml:id="i-14b4c7156423609d-0">
              Herr talman! Sverige är ett litet land som ändå har stått sig
              bra internationellt inom såväl design som musik och idrott. Det
              är många svenskar inom kultur och idrott som har bidragit till
              ett internationellt gott rykte för Sverige. Bland annat tänker
              jag på en stor andel idrottsmän och idrottskvinnor som har slagit
              igenom. Vi tror att den potential som vi hittills har sett i svensk
              idrott kommer att fortsätta. Det är ingen engångsföreteelse. Om
              vi nu har visat att det i detta lilla land finns en stor potential
              inom idrotten bör vi även fortsätta att satsa på eliten, anser
              vi. Vi ska komma ihåg att barn och ungdomar ser upp till elitidrottare
              som förebilder och därmed motiveras till idrott. Det kan generera
              många framtida talanger. Och det är inte bara elitidrotten som
              får en skjuts av detta, utan jag tror att även handikappidrotten
              kan få det.
            </seg>
            <seg xml:id="i-1ea53282fe5ee66e-0">
              Slutligen, herr talman, vill jag säga att Sverigedemokraterna
              satsar på historiska kulturvärden för att bevara kulturarvet och
              ge vägledning i sökandet efter identitet. Vi satsar på att få
              ut kulturen till fler åldersgrupper så att fler utanför kultureliten
              kan få uppleva och uppskatta kultur. Vi satsar på spetsen inom
              idrott och även på att fler kan få njuta av fysisk aktivitet.
            </seg>
          </u>
          <note type="speaker" xml:id="i-74e68d4f5e33c4c2-0">
            Anf. 112 LARS OHLY (V):
          </note>
          <u who="lars_ohly_9f9bb3" xml:id="i-4a30328392c0ea8c-0">
            <seg xml:id="i-c53c215c842827a2-0">
              Herr talman! Oppositionen svartmålar. Regeringspartierna skönmålar.
              Så är det. Så var det även före valet 2006. Majoritetspartierna
              tyckte att det mesta gick åt rätt håll. De dåvarande oppositionspartierna,
              som nu sitter i regering, tyckte att allting var åt skogen.
            </seg>
            <seg xml:id="i-216fb35833a434b2-0">
              Då kan man fråga sig: Finns det någon objektiv sanning? Det går
              i alla fall att läsa ut en del siffror på vart samhällsutvecklingen
              är på väg. Skillnaden jämfört med 2006 är att arbetslösheten nu
              är nästan dubbelt så stor. Då kan man få lite problem om man säger
              att Sverige är på rätt väg, att det går åt rätt håll eller så.
            </seg>
            <seg xml:id="i-268135dc974d23aa-0">
              Enligt de flesta undersökningar har klyftorna i samhället ökat
              väsentligt. Fattigdomen ökar i Sverige i dag. Då är det lite jobbigt
              att företräda uppfattningen att den politik man står för är en
              politik som går åt rätt håll. Utbildningsresultaten och skolresultaten
              går ned. Svenska elever kan mindre i dag än de har kunnat tidigare.
              Då får man nästan heta Jan Björklund för att lyckas påstå att
              Sverige är på rätt väg.
            </seg>
            <seg xml:id="i-176ef9d157458bbe-0">
              Utförsäkringar från de sociala försäkringssystemen har lett till
              att allt fler människor har tappat tron på samhället som en gemensam
              grund för att bygga ett liv. Samtidigt ifrågasätts sociala rättigheter
              som många tidigare har trott skulle vara självklara – rätten till
              assistans, rätten till transporter och rätten för människor med
              funktionshinder och sjukdomar att på lika villkor delta i samhällslivet.
            </seg>
            <seg xml:id="i-04aaf615eb2168b3-0">
              Jag är säker på att mina vänner i regeringspartierna tycker att
              jag svartmålar, men även på konstens och kulturens område finns
              det rätt mycket som pekar åt fel håll.
            </seg>
            <seg xml:id="i-5d96525e9b4add2e-0">
              Jag vet inte om ni tittade på Gomorron Sverige i morse. De hade
              en särskild gäst – de har ofta det på morgnarna. I morse var det
              Dennis Lyxzén. Han är känd som punkare och sångare i The (International)
              Noise Conspiracy och Refused. Han har jobbat med kultur i hela
              sitt vuxna liv. Han har haft förmånen att dessutom kunna göra
              det på ett sätt så att han har kunnat försörja sig på det.
            </seg>
            <seg xml:id="i-d277f91f66787f25-0">
              Han var otroligt kritisk mot kulturpolitiken i landet i dag.
              Han sade så här: Det verkar som om man tror från de styrandes
              sida att kultur bara ska vara underhållning, som om all kultur
              dessutom måste bära sina egna kostnader för att vara bra. Då har
              man inte förstått ett vitten av vad konst och kultur egentligen
              är. Vi har ingen kulturpolitik värd namnet i dag.
            </seg>
            <seg xml:id="i-a6816013a393222e-0">
              Det här är inte en enskild kulturarbetare. Det här är inte någonting
              som bara några få säger. När jag är ute och pratar konst- och
              kulturpolitik är det till och med så att jag ibland får försvara
              kulturministern, för hon är inte så dålig som många kulturarbetare
              påstår. Men visst är det dåligt.
            </seg>
            <seg xml:id="i-8bf82a70cfad8c5e-0">
              Jag skulle vilja säga att det som saknas kanske framför allt
              är ett tillgänglighetsperspektiv, ett tillgänglighetsperspektiv
              som behövs på tre olika sätt.
            </seg>
            <seg xml:id="i-2ea20d699a0ac120-0">
              Det första handlar om den självklara rätten att själv få utöva
              kultur. Naturligtvis är den rätten ännu viktigare för barn och
              ungdomar, eftersom det är då vi lär oss. Därför är kulturskolan
              en av de viktigaste institutionerna vi har. Tyvärr finns den inte
              i alla kommuner. Tyvärr tar de rikaste kommunerna, moderatledda
              kommuner i Storstockholm, ut avgifter som gör att hinder finns
              för många barn att delta. Men kulturskolan i sig är en fantastisk
              uppfinning. Samtidigt utbildas inte tillräckligt med pedagoger
              som kan fullgöra kulturskolans uppgifter.
            </seg>
            <seg xml:id="i-396c72e786995019-0">
              Här behöver vi verkligen satsa, om vi menar allvar med alla barns
              och ungdomars rätt att själva få pröva på. Bland dem finns det
              – det är jag övertygad om – mängder av pojkar och flickor som
              så småningom skulle kunna bli virtuoser på sina områden, om de
              bara fick chansen att pröva på. Men där finns också många som
              i likhet med mig sannolikt saknar någon större begåvning för konstskapande
              och som ändå skulle växa och tycka att det var roligt att faktiskt
              få pröva på.
            </seg>
            <seg xml:id="i-0bb52c38dc817993-0">
              Amatörkulturen är också ett sätt att stimulera människor. Det
              handlar om rätten att delta, att själv få pröva på, att själv
              få skapa. Folkbildningen och studieförbunden har en självklar
              roll i alla människors rätt till kulturskapande.
            </seg>
            <seg xml:id="i-aa09c2a25a230a82-0">
              På alla de här områdena går det åt fel håll. Men detta är bara
              en del av den tillgänglighet som är nödvändig.
            </seg>
            <seg xml:id="i-14ea2c60a11bfa1f-0">
              Den andra delen gäller tillgång till den professionellt utövade
              kulturen. Där handlar det om att ändra synsätt, att inte se kulturen
              som något särintresse.
            </seg>
            <seg xml:id="i-0b0663e44d2fa9bf-0">
              Kulturborgarrådet i Helsingfors säger med stolthet: Jag företräder
              inte kulturarbetarna. Nej, det är synd. Det skulle vara omöjligt
              för någon som är ansvarig för sjukvården att säga: Jag företräder
              inte dem som arbetar inom sjukvården. Det bör man göra. Om man
              vill ha kvalitet inom sjukvården måste man se till att de som
              är anställda där får goda villkor.
            </seg>
            <seg xml:id="i-f0458f516559ba88-0">
              Samma sak gäller kulturen. Kultur som välfärd förutsätter att
              konstutövare och kulturskapare har goda villkor. Då måste villkoren
              förbättras. Det är svårt att försörja sig på sitt konstnärskap
              i dag. Många kulturutövare har villkor som är långt under vad
              som är rimligt. Allra värst är det för kvinnliga bildkonstnärer.
              De tjänar i genomsnitt på sitt heltidsutövande av konstnärskapet
              ungefär 12 600 kronor i månaden. Det är skamligt.
            </seg>
            <seg xml:id="i-44095acfb086a7f6-0">
              Det behövs naturligtvis också fler mötesplatser och fler investeringar
              för att konsten och kulturen ska få ta plats. Inte heller där
              går det åt rätt håll. Vi ser inte någon sorts genomtänkt tanke
              på att människor ska få tillgång till kultur, utan kulturen ska
              vara som en vara bland andra. Kulturen ska vara någonting man
              kan välja eller välja bort. Den ses inte som en gemensam nyttighet.
            </seg>
            <seg xml:id="i-b07b5de799c03972-0">
              Den tredje tillgänglighetsaspekten handlar om det självklara,
              nämligen att bygga bort alla hinder som finns för alla oss som
              har någon form av funktionshinder. Det handlar om att se till
              att vi människor, oavsett var vi befinner oss i livet och oavsett
              vad vi lider av för skavanker eller sjukdomar har rätten och möjligheten
              att ta del av all den kultur som produceras i landet.
            </seg>
            <seg xml:id="i-6839adfae48cb525-0">
              Mot detta har vi en regering som har till uppgift att rätta till
              problemen och att beskriva en riktning som gör att man skapar
              hoppfullhet och kanske åtminstone lite hopp om framtiden hos dem
              som arbetar inom kultursektorn. Det har man inte lyckats särskilt
              bra med, om jag ska vara snäll.
            </seg>
            <seg xml:id="i-63b67b9f4b59939d-0">
              I den här talarstolen och på andra håll har kulturministern och
              andra företrädare för Alliansen sagt att den största kulturpolitiska
              reform som regeringen har åstadkommit är jobbskatteavdraget. Då
              är man något begränsad i sitt synsätt, skulle jag vilja säga.
            </seg>
            <seg xml:id="i-ace34e792e9f557f-0">
              Det är man först och främst eftersom man då förvandlar konsten
              och kulturen till en vara och säger: Ja, men det är någonting
              som folk kan köpa om de får mer pengar. Då har man inte alls förstått
              kulturens betydelse. Men det handlar också om att man då utesluter
              stora delar av befolkningen från möjligheten att i större utsträckning
              ta del av kultur. Det är inte bara så att arbetslösa inte har
              fått något jobbskatteavdrag. De har också fått försämringar, precis
              som de sjuka har fått försämringar. Och pensionärerna har inte
              heller fått något jobbskatteavdrag. Tydligen är rätten att få
              tillgång till kultur begränsad till dem som arbetar. Och tydligen
              är nödvändigheten av att satsa på kultur störst i gruppen högavlönade
              män. Det är inte riktigt min syn.
            </seg>
            <seg xml:id="i-2acada5fc3781e92-0">
              Dessutom har vi en kulturminister som i varje fall enligt tidningsuppgifter
              vid något tillfälle sagt: Ja, jag skulle lika väl kunna kallas
              underhållningsminister. Det var ganska underhållande sagt, men
              om det är sant är det precis det som Dennis Lyxzén kritiserar,
              att all kultur ska vara underhållande. Kultur är inte det, och
              kultur ska inte vara det. Kultur ska reta och provocera. Kultur
              ska tänja gränser. Kultur ska till och med göra mig upprörd och
              förbannad. Och det kan vara riktigt bra kultur, kanske just för
              att jag blir retad och upprörd.
            </seg>
            <seg xml:id="i-27223dfcc6bccfba-0">
              Vi behöver väsentligt mer pengar till kulturen och till kulturutövarna.
              I Vänsterpartiets budgetalternativ satsar vi på scenkonstallianserna,
              på uppsökande bibliotek, på att återinföra fri entré på de statliga
              museerna och införa fri entré på regionala och lokala museer,
              på att höja den individuella visningsersättningen för konstnärer
              och utställningsersättningen, på att öka filmstödet och stödet
              till digitalisering av biografer och på att införa ett lokalstöd
              för ungdomars kulturutövande. Det behövs mer pengar. Man kan inte
              prata sig fram till en bättre kulturpolitik. Men det behövs också
              en genomtänkt syn på kulturens betydelse, som i dag helt saknas
              hos regeringen.
            </seg>
            <seg xml:id="i-ee08efc25c49ac67-0">
              Herr talman! Jag står naturligtvis bakom Vänsterpartiets alla
              fyra reservationer och det särskilda yttrande som vi har. Men
              jag skulle vilja lyfta fram två reservationer som jag yrkar bifall
              till.
            </seg>
            <seg xml:id="i-c7af360166bcee73-0">
              Den första handlar om scenkonstpensionerna. Det är en gemensam
              reservation mellan Socialdemokraterna, Miljöpartiet och Vänstern.
              Jag ska ärligt säga att jag var glad när jag hörde nyheten att
              man skulle sätta i gång med förhandlingar, att det äntligen var
              på väg att lösas. Det här är nämligen en fråga som har dragits
              i långbänk i den här kammaren och i politiken alldeles för länge.
              Men när jag sedan läste vad regeringen sade fick jag en otäck
              känsla av att man faktiskt räknade med att tjäna pengar på ett
              nytt system för scenkonstnärernas pensioner. Det fanns nämligen
              en mening i det pressmeddelande som Lena Adelsohn Liljeroth gick
              ut med som jag reagerade på: Vi räknar med att en ny överenskommelse
              ska kunna generera större utrymme för andra kultursatsningar.
            </seg>
            <seg xml:id="i-c04242cb7a64cdc9-0">
              Frågan om scenkonstpensionerna måste lösas, och pengar till andra
              kultursatsningar måste vi ta från annat håll. Vi måste se till
              att förhandlingarna kommer i gång och att vi har en regering som
              på alla sätt stöder parterna att komma fram till en lösning. Jag
              yrkar bifall till reservation nr 2.
            </seg>
            <seg xml:id="i-d278a15b05070827-0">
              Dessutom vill jag yrka bifall till reservation nr 4, som ansluter
              till två motioner – en från Barbro Westerholm, Folkpartiet, och
              en från Fredrik Schulte, Moderaterna. Vi tycker att det är rimligt
              att inte begränsa stödet till trossamfund bara till de religiösa
              samfunden. Vi tycker att livsåskådningssamfund, till exempel Humanisterna,
              också bör komma i fråga för anslag. Därför, herr talman, yrkar
              jag också bifall till reservation nr 4.
            </seg>
          </u>
          <note type="speaker" xml:id="i-c814ee4b88c181f9-0">
            Anf. 113 CECILIA MAGNUSSON (M):
          </note>
          <u who="cecilia_magnusson_c37096" next="cont" xml:id="i-9caa6925d72e1804-0">
            <seg xml:id="i-17890cc41375d7e5-0">
              Herr talman! I mitt anförande i dagens debatt om kulturbudgeten
              ska jag ta upp två delar. Den första handlar om Alliansens satsningar,
              och den andra om oppositionspartiernas alternativ.
            </seg>
            <seg xml:id="i-d10877e3f64fc239-0">
              Vi befinner oss alltsedan 2007 i den värsta ekonomiska krisen
              världen har upplevt sedan 1930-talet. För ett land som Sverige
              som är litet, öppet och exportberoende har krisen inneburit stora
              utmaningar. Fortfarande är krisen utmanande.
            </seg>
            <seg xml:id="i-de3fde4d2f0694d6-0">
              Ekonomisk kris är nästan alltid lika med neddragningar på kulturområdet.
              Så ser det ut runt om i Europa. Nästan alla länder drar ned på
              sitt kulturstöd, men inte Sverige. Alliansregeringen har tillfört
              nya medel varje år som det har varit möjligt. Den kulturbudget
              som vi nu debatterar ökar med 124 miljoner kronor. Det kan sättas
              i pendang till vad oppositionspartierna nyss har anfört. Vi har
              lyckats tillföra nya medel trots den ekonomiska krisen.
            </seg>
            <seg xml:id="i-63fe1b0def6af5a6-0">
              I praktisk politisk handling har Alliansregeringen värnat kulturen
              över tid. Totalt sedan 2006 har kulturbudgeten stärkts med 916
              miljoner kronor. Jag tycker att vi ska vara stolta över att vi
              har fredat kulturen från nedskärningar. Vi har lyckats freda området.
            </seg>
            <seg xml:id="i-135d57aebb642090-0">
              Förutom detta har vi påbörjat en radikal politisk förnyelse av
              kulturen. Radikal borde passa Lars Ohly. Utgångspunkten för förnyelsen
              är propositionen Tid för kultur , som vi har klubbat i kammaren.
            </seg>
            <seg xml:id="i-d700fea33bfdb63d-0">
              För mig som har en konservativ grundinställning i min politiska
              uppfattning är det naturligt att förändringar går långsamt och
              tar sin tid – detta för att de förslag och de reformer vi genomför
              ska bli så bra som möjligt. Därför fortsätter vi kontinuerligt
              med detta arbete.
            </seg>
            <seg xml:id="i-d94a6a7fc3e2da33-0">
              Sedan 1960- och 1970-talen har det i Sverige funnits en ideologiskt
              grundad rädsla för att tala om kulturen i termer av en vital kraft
              som bidrar till tillväxt och välfärd – så inte längre. Alliansregeringen
              har gjort skillnad. Vi ser i dag en fauna av arenor med samarbeten
              som växer fram mellan kulturen och samhället i övrigt. Jag ska
              nämna fyra sådana samarbeten.
            </seg>
            <seg xml:id="i-740b10cc8798e1e3-0">
              Jag börjar med Skapande skola. Pedagoger och kulturarbetare möts
              varje dag runt om i Sverige inom ramen för Skapande skola. Anledningen
              till det är att de unga i skolan ska få kreativ stimulans i sitt
              lärande. Idéer prövas, skolmiljöer stärks och kulturens potential
              används på ett delvis nytt sätt. Det är vetenskapligt belagt att
              hjärnan måste ha roligt för att vilja lära. Det är det som Skapande
              skola grundar sig på.
            </seg>
            <seg xml:id="i-f2b8866e513f637b-0">
              Mitt nästa exempel är att några av våra främsta forskare inom
              neurovetenskap samarbetar i dag med kulturutövare om hur hjärnan
              påverkas av kulturupplevelser. I förlängningen kan vi få nya och
              bättre verktyg för att förbättra demensvården och för att hjälpa
              människor som är sjuka tillbaka snabbare och bättre till yrkeslivet.
              Det är inte bara den unga hjärnan som behöver ha roligt för att
              vilja lära utan även äldre hjärnor som våra här.
            </seg>
            <seg xml:id="i-cef41382db888f50-0">
              Mitt tredje exempel är Framtidskommissionen, som lagt fram en
              rapport om kulturella och kreativa näringar och deras betydelse
              för jobb och tillväxt i framtiden. Det är en viktig markering.
            </seg>
            <seg xml:id="i-3201a67b8662108f-0">
              Mitt sista exempel är ett uttalande av professor David Throsby,
              verksam vid Macquarie University i Sydney i Australien. Han är
              vidare rådgivare för Unesco och Världsbanken. Han har sagt att
              det fanns en tid när man gjorde skillnad mellan miljöpolitik och
              ekonomisk politik. I dag vet man att dessa näringar hänger samman.
              Detsamma kan man säga om kulturpolitik. En väl fungerande kulturell
              infrastruktur skapar grundläggande förutsättningar för jobb och
              tillväxt.
            </seg>
            <seg xml:id="i-263fa6f2d73ca6b2-0">
              Herr talman! Det finns många fler exempel på samverkansarenor
              mellan kultur och samhälle, men jag stannar vid de fyra. Jag avslutar
              denna del av mitt anförande med att konstatera att alliansregeringens
              ambition är att fortsätta genomföra innehållet i propositionen
              Tid för kultur .
            </seg>
            <seg xml:id="i-37c6746178ef0942-0">
              Nu skulle jag vilja ställa talmannen en fråga. Vilket är det
              kulturpolitiska alternativet i svensk politik? Jag vet att talmannen
              inte kan gå in och svara, men jag ger svaret själv. Faktum är
              att det finns inget kulturpolitiskt alternativ.
            </seg>
            <seg xml:id="i-883e95edc4035b83-0">
              Som vi har märkt i debatten går alla partierna på oppositionssidan
              fram med olika förslag. De går ned i politisk spagat i varje enskild
              kulturpolitisk fråga. Titta bara på reservationerna i ärendet.
            </seg>
            <seg xml:id="i-2892ad035c22a121-0">
              Det finns två reservationer där tre av fyra oppositionspartier
              är eniga. Den första gäller scenkonstpensionerna. Till och med
              Svensk Scenkonst och de inblandade är mycket nöjda med de insatser
              som har gjorts på området. Vi har börjat en resa som Socialdemokraterna,
              Vänsterpartiet och Miljöpartiet aldrig hade kunnat åstadkomma.
            </seg>
            <seg xml:id="i-bd40483765945901-0">
              Lars Ohly måste ha läst pressmeddelandet som någon läser Bibeln.
              De pengar som kan bli över när scenkonstpensionerna görs om kommer
              att stanna i sektorn för att utveckla den. Pengarna kommer att
              vara kvar där. I stället för att man i dag får betala pensionspremier
              som är tre gånger högre än arvodet för en operasångare på en scenkonstinstitution
              kan pengarna användas till nya satsningar. Så är det, Lars Ohly.
              När vi tittar på hur detta har gått vidare är framtiden mycket
              inspirerande.
            </seg>
            <seg xml:id="i-538bb7b8b9805d46-0">
              Den andra reservationen handlar om en organisationsförändring
              inom Institutet för språk och folkminnen. Tre partier lägger sig
              återigen i frågor som vi från politiskt håll ska hålla armlängds
              avstånd från. Det är en organisationsförändring. Vad är det för
              kulturpolitiskt alternativ?
            </seg>
            <seg xml:id="i-6fc6ec85db13f513-0">
              Det är mycket som vi skulle vilja var annorlunda när det gäller
              oppositionspartiernas alternativ.
            </seg>
            <seg xml:id="i-7020fd928b2036b2-0">
              Herr talman! Det sägs ofta att vi saknar en kulturpolitisk debatt
              i Sverige. Jag kan delvis hålla med om det. Men det är inte alliansregeringens
              fel, utan skulden ska läggas på oppositionspartierna. Det finns
              helt enkelt ingen alternativ kulturpolitisk vision i Sverige i
              dag att diskutera. Det som finns är oppositionspartiernas ström
              av ord. Det är några underfinansierade förslag och ett nostalgiskt
              tillbakablickande.
            </seg>
            <seg xml:id="i-9e483ee82ace4cfc-0">
              Sverige har under de sju åren med alliansregeringen startat bygget
              av en ny och modern kulturpolitik. Därmed yrkar jag bifall till
              förslaget i betänkandet och avslag på samtliga motioner.
            </seg>
          </u>
          <note xml:id="i-393fb8315ea3c8f0-0">
            I detta anförande instämde Peter Jutterström (M).
          </note>
          <note xml:id="i-45ed18cd577a39cb-0">
            Ajournering
          </note>
          <note xml:id="i-dd3744135f65f8cb-0">
            Kammaren beslutade kl. 15.51 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="cecilia_magnusson_c37096" prev="cont" xml:id="i-aed8ee26cb78fb43-0">
            <seg xml:id="i-afbb5886beb2e7e2-0">
              Återupptagna förhandlingar
            </seg>
            <seg xml:id="i-b72185ed63d9f114-0">
              minst tre fjärdedelar
            </seg>
            <seg xml:id="i-39ae62adced7b936-0">
              mer än hälften av riksdagens ledamöter
            </seg>
            <seg xml:id="i-5b05625f0a6c4aba-0">
              Genom beslut den 5 december vägrade jag att enligt 2 kap. 9 §
              riksdagsordningen ställa proposition på finansutskottets förslag
              i betänkande 16 att ändra en del av rambeslutet som fattades den
              20 november vad gäller brytpunkten för uttag av statlig inkomstskatt
              i enlighet med slutsatsen i kammarkansliets rättsutredning. Som
              jag anförde i mitt beslut är budgetprocessen av grundläggande
              konstitutionell betydelse för landet och inte en fråga som bör
              avgöras av talmannen ensam eller genom ett enkelt kammarbeslut.
              I många länder avgörs tvist avseende grundlagarna i konstitutionsdomstol
              – i Sverige har vi i stället ett konstitutionsutskott som tolkar
              lagarna. Detta bör enligt min uppfattning ske i synnerhet när
              stor politisk oenighet om tolkningen föreligger och juridiken
              inte är helt entydig. Så har nu skett. Proposition kommer därför
              att ställas i enlighet med konstitutionsutskottets majoritetsförslag.
            </seg>
            <seg xml:id="i-49af1ae0bd92bfa8-0">
              Herr talman! Det är intressant att höra Cecilia Magnusson. Hon
              säger att vi genomgått den värsta ekonomiska krisen, och ända
              har man värnat kulturen. Men hon glömmer bort att nämna de enorma
              skattesänkningar som gjorts. Man hade kunnat prioritera kulturen
              i stället. Det är det som är skillnaden i dag. Socialdemokraterna
              prioriterar kulturen genom att lägga närmare 600 miljoner kronor
              mer inom det här området än vad Cecilia Magnusson väljer att göra.
              Ni hade kunnat välja att prioritera kulturen.
            </seg>
            <seg xml:id="i-ded831f13f69469c-0">
              Cecilia Magnusson säger vidare att man värnar kulturen över tid.
              Men vilka är det som har fått betala priset när regeringen har
              plockat bort till exempel fri entré på museerna? Det gör att det
              är stora grupper som inte tar del av museernas verksamhet. Det
              är framför allt utomnordiskt födda som inte tar del av museernas
              utbud, men också de som har en tuff ekonomisk situation.
            </seg>
            <seg xml:id="i-5414aff689ba93ff-0">
              För oss handlar det alltid om att se till att tillgängliggöra
              och försöka få fler att ta del av kulturen och själva vara delaktiga
              i kulturen. Här är det enormt stora skillnader mellan vad Moderaterna
              står för och vad vi socialdemokrater väljer att värna.
            </seg>
            <seg xml:id="i-3395e212abe4195b-0">
              De reformer som vi väljer gör vi långsiktigt för att de ska bli
              bra. Då tänker jag så här: Var Kulturarvslyftet en bra reform?
              Ni har fullständigt misslyckats med den reformen, men ni erkänner
              inte det. Varför väljer ni inte, Cecilia Magnusson, att lägga
              ned Kulturarvslyftet som har visat sig inte fungera? Eller varför
              lyssnar ni inte på dem som faktiskt har förslag på hur man hade
              kunnat göra det bättre?
            </seg>
          </u>
          <note xml:id="i-189035ec5a7902dc-0">
            Förhandlingarna återupptogs kl. 16.00.
          </note>
          <note xml:id="i-3f9cb985093c755f-0">
            9 § Beslut om ärenden som slutdebatterats den 10 december
          </note>
          <note xml:id="i-79db49556cf56402-0">
            Punkt 1
          </note>
          <note xml:id="i-86d20c5b4097b500-0">
            Punkt 2
          </note>
          <note xml:id="i-b5b86a5d3c2b6184-0">
            Punkt 3
          </note>
          <note xml:id="i-4baa08b18f4956e5-0">
            Punkt 4
          </note>
          <note xml:id="i-79db49556cf56402-1">
            Punkt 1
          </note>
          <note xml:id="i-86d20c5b4097b500-1">
            Punkt 2
          </note>
          <note xml:id="i-b5b86a5d3c2b6184-1">
            Punkt 3
          </note>
          <note xml:id="i-4baa08b18f4956e5-1">
            Punkt 4
          </note>
          <note xml:id="i-11e0e27ccc017b0d-0">
            Punkt 5
          </note>
          <note xml:id="i-fe00bce3433e2640-0">
            Punkt 6
          </note>
          <note xml:id="i-b9069feb7b4aa288-0">
            10 § Beslut om ärenden som slutdebatterats vid dagens sammanträde
          </note>
          <note xml:id="i-9b80a94a4cdda41b-0">
            Anf. 114 TALMANNEN:
          </note>
          <note xml:id="i-5f713f446fbbf5b1-0">
            Konstitutionsutskottets betänkande nr 32 läggs därmed först till
            handlingarna.
          </note>
          <note xml:id="i-3dd3ad00872c0f4c-0">
            11 § (forts. från 8 §) Kultur, medier, trossamfund och fritid
            (forts. KrU1)
          </note>
          <note xml:id="i-3070c2773a6480cc-0">
            Anf. 115 GUNILLA CARLSSON i Hisings Backa (S) replik:
          </note>
          <note type="speaker" xml:id="i-4d9f2c9501d13c5d-0">
            Anf. 116 CECILIA MAGNUSSON (M) replik:
          </note>
          <u who="cecilia_magnusson_c37096" next="cont" xml:id="i-9caa6925d72e1804-1">
            <seg xml:id="i-55d82ce91b9b9869-0">
              Herr talman! Det är spännande att lyssna på Gunilla Carlsson.
              Jag ska börja från slutet, med Kulturarvslyftet. 350 är mer än
              200. Gunilla Carlsson sade själv i sitt anförande att accessjobben
              skulle gå till 200 akademiker som varit arbetslösa. Hittills har
              vi lyckats ge jobb åt över 300 människor som stått långt ifrån
              arbetsmarknaden, som varit långtidssjukskrivna och som haft väldigt
              utsatta positioner. Vi väljer, till skillnad från er, att värna
              dem som står längst bort från arbetsmarknaden, för alla behövs
              i Alliansens Sverige. Vi vill att varje människa som kan jobba
              ska kunna få ett jobb. Det är det Kulturarvslyftet syftar till.
            </seg>
            <seg xml:id="i-cbaafd20c4c25b28-0">
              Det här tar tid, för det är svaga människor och det är nya beslutsstrukturer.
              Men vi ger inte upp förrän alla människor som kan arbeta också
              har ett jobb.
            </seg>
            <seg xml:id="i-d2de075de7172c03-0">
              Jag går nu över till att svara på den andra frågan. Gunilla Carlsson
              säger att Socialdemokraterna lägger 600 miljoner mer. Men jobbskatteavdragen
              då? Ni har gått med på alla jobbskatteavdrag. Det har inneburit
              mer intäkter till statskassan. Var ska ni ta dessa 600 miljoner
              kronor? Ja, genom skattehöjningar. Vilka drabbas av det? Jo, det
              är de som har lägst inkomster och som har det svårast att klara
              sig för dagen.
            </seg>
            <seg xml:id="i-a26b4c6bfd9be92d-0">
              Vi har värnat kulturen. Vi har ökat kulturbudgeten varje år.
            </seg>
          </u>
          <note xml:id="i-84469dfffc65e09b-0">
            Anf. 117 GUNILLA CARLSSON i Hisings Backa (S) replik:
          </note>
          <u who="cecilia_magnusson_c37096" prev="cont" xml:id="i-aed8ee26cb78fb43-1">
            <seg xml:id="i-641dfb3e816e917f-0">
              Herr talman! Nej, skattehöjningar behöver inte innebära att de
              som har det tuffast ska vara med och ta den kostnaden. Man kan
              välja att göra skattehöjningar inom andra områden, som inte drabbar
              löntagarna. Det tror jag även Cecilia Magnusson vet.
            </seg>
            <seg xml:id="i-27452d0236433957-0">
              Våra alternativ till budget är fullt finansierade. Det vet Cecilia
              Magnusson också, så den frågan kan vi lämna därhän.
            </seg>
            <seg xml:id="i-19848030b1111a9f-0">
              Du sade att det var roligt att lyssna på mig. Tyvärr kan jag
              inte säga detsamma, utan jag tycker att det mer är sorgligt att
              höra Cecilia Magnusson. Hon slår sig för bröstet för att man har
              gjort så mycket som har varit så bra. Men det är fler människor
              som inte kan ta del av kultur. Det är många kulturarbetare som
              inte kan leva av sitt arbete eller som inte får arbete.
            </seg>
            <seg xml:id="i-77900ebb5094d79e-0">
              Cecilia Magnusson vet att vi gjorde en utvärdering av scenkonstallianserna.
              Dessa har fungerat otroligt bra, men eftersom de inte har fått
              ökade anslag har allianserna urholkats. Det är därför vi väljer
              att prioritera dem och lägga 20 miljoner där. Vi vet att det ger
              en tryggare situation för kulturarbetarna. Vi vet att det möjliggör
              kompetensutveckling. Varför väljer Cecilia Magnusson att inte
              ta del av den utvärdering som utskottet har gjort? Varför väljer
              hon inte att prioritera dessa kulturarbetare? Det hade varit bra
              för den grupp som arbetar inom kulturområdet.
            </seg>
            <seg xml:id="i-a34f0ef1a1be66d8-0">
              Den andra del som jag vill ta upp är Skapande skola. Det är roligt
              att lära, säger Cecilia Magnusson, och då ska man använda kulturen
              som en del i det. Det tycker jag är jättebra. Men då hade det
              varit lite klädsamt om man också hade kunnat se hur vi kan prioritera
              skolan över huvud taget i budgeten.
            </seg>
            <seg xml:id="i-7fe803c75ebb804a-0">
              Vi socialdemokrater lägger 4,6 miljarder mer till skolan. Skapande
              skola är en liten del för att använda kultur i skolan. Se till
              att vi satsar på minskade klasser i skolan!
            </seg>
          </u>
          <note type="speaker" xml:id="i-5fa3f664ae6ff502-0">
            Anf. 118 CECILIA MAGNUSSON (M) replik:
          </note>
          <u who="cecilia_magnusson_c37096" xml:id="i-33d2cd93e7b113da-0">
            <seg xml:id="i-d518dcbc34258ce9-0">
              Herr talman! Mitt citat om lärande var att det är vetenskapligt
              belagt att hjärnan måste ha roligt för att kunna lära. Det är
              därför vi har Skapande skola – för att eleverna ska få kreativ
              stimulans i sitt lärande. Kreativitet tycker hjärnan är roligt.
            </seg>
            <seg xml:id="i-d2e6fc0f648084f5-0">
              Om Gunilla Carlsson hade haft en replik kvar skulle jag ha frågat
              henne: Vad kommer att hända med Skapande skola om – mot förmodan
              – Socialdemokraterna kommer till makten? Med tanke på uttalandena
              här i dag kommer man att ta bort den, så att eleverna inte längre
              får möjlighet till detta. Eller vad är meningen med detta? Det
              skulle jag ha frågat Gunilla Carlsson.
            </seg>
            <seg xml:id="i-35b84d05b06546bc-0">
              Skattehöjningar som inte drabbar löntagare, vad tusan är det
              för skattehöjningar? Det är vanliga människor som betalar skatter.
              Det ska bli väldigt spännande att vid ett annat tillfälle få diskutera
              med Gunilla Carlsson vilka skattehöjningar som inte drabbar löntagare.
              Den frågan får stå obesvarad.
            </seg>
            <seg xml:id="i-92ea5ea488e8f750-0">
              När det gäller det unkna, gamla förslaget om fri entré skulle
              det vara klädsamt om både Lars Ohly, Tina Ehn och Gunilla Carlsson
              kunde gå fram med fakta. Fri entré har alla barn upp till 19 år
              på de statliga museerna, och det ska vara tillgängligt, säger
              man. Men de statliga museerna finns ju alla, utom några få, i
              Helsingfors. Vad är det för tillgänglighet för övriga landet?
            </seg>
            <seg xml:id="i-58ffde67c8bef452-0">
              Vi tycker att barn och unga är den främsta prioriteringen för
              den här regeringen. Därför prioriterar vi barns och ungas tillgång
              till och rätt till kultur. Så är det.
            </seg>
          </u>
          <note type="speaker" xml:id="i-7ba9f035eca37144-0">
            Anf. 119 LARS OHLY (V) replik:
          </note>
          <u who="lars_ohly_9f9bb3" xml:id="i-4a30328392c0ea8c-1">
            <seg xml:id="i-19c75631b6c2bf35-0">
              Herr talman! Å min sida vill jag gärna tacka Cecilia Magnusson
              för den humor som förs in i kammaren så fort Cecilia Magnusson
              äntrar talarstolen. Vi behöver mer av det. Jag tycker att det
              är roligt att lyssna på dig. Jag tycker att det är fantastiskt
              att försöka följa de olika tankegångar som sedan får uttryck i
              Cecilia Magnussons tal, även om det inte alltid är helt enkelt
              – det måste jag medge. Men det är roligt.
            </seg>
            <seg xml:id="i-53f4699c8a99409f-0">
              Om Cecilia Magnusson har rätt i att hjärnan måste ha roligt för
              att lära kommer vi att kunna lära oss oändligt mycket efter att
              ha lyssnat på Cecilia Magnusson.
            </seg>
            <seg xml:id="i-ae2553c3da339ed9-0">
              Jag vill också tacka för den bredsida mot regeringens skolpolitik
              och Björklund som Cecilia Magnusson stod för. Tack för det! Säger
              man, som Cecilia Magnusson gjorde, att kreativa ämnen är viktiga
              för att man ska kunna lära sig annat, då är man ju skarp motståndare
              till den utbildningspolitik som har inneburit att man har tagit
              bort kreativa ämnen på gymnasienivå. Då är man på min sida. Och
              då är vi överens – inte på kulturpolitikens område men på skolpolitikens
              område – om kulturens och de kreativa ämnenas betydelse i skolan.
            </seg>
            <seg xml:id="i-563d8aa0927cf90a-0">
              Samtidigt säger Cecilia Magnusson: Det finns fyra reservationer,
              varav två är gemensamma för tre oppositionspartier, och det ska
              utgöra det kulturpolitiska alternativet. Det var oanade höjder
              i retorik!
            </seg>
            <seg xml:id="i-8b351062e3c9d3eb-0">
              Det är ju så här: Vi får inte lägga yrkanden på alla de förslag
              i budgeten som vi har, utan de ligger som en annan bilaga, som
              Cecilia Magnusson kan läsa, i särskilda yttranden från de tre
              partierna. Där finns mängder av gemensamma förslag. Vi har också
              varit noga med att tala för dem, till exempel fri entré på statliga
              museer, som Cecilia Magnusson säger är ett unket förslag. Det
              unkna är väl att utestänga människor från att ta del av de kulturarvssamlingar
              som vi tillsammans äger.
            </seg>
            <seg xml:id="i-ee0fed4f14c137a2-0">
              Jag måste tacka Cecilia Magnusson. Det är kul att lyssna till
              dig!
            </seg>
          </u>
          <note type="speaker" xml:id="i-87cc070763202711-0">
            Anf. 120 CECILIA MAGNUSSON (M) replik:
          </note>
          <u who="cecilia_magnusson_c37096" xml:id="i-33d2cd93e7b113da-1">
            <seg xml:id="i-95437ef42a3f171c-0">
              Herr talman! Det är roligt att jag kan glädja Lars Ohly och oppositionen.
              Det är ju så att när man har roligt, då lär man. Jag hoppas definitivt
              att ni har lärt ert väldigt mycket.
            </seg>
            <seg xml:id="i-09ab2e86e996df7b-0">
              Jag är också seriös. När det gäller kreativitet i skolan står
              det både i läroplanen och i skollagen att eleverna ska ha möjlighet
              till kreativt lärande. Men det har inte den förra regeringen,
              som Lars Ohly och Vänsterpartiet stödde, levt upp till under den
              tid som den regeringen hade makten.
            </seg>
            <seg xml:id="i-83adb1fdac7fdcd8-0">
              Vi har gått in för att stimulera skolorna att föra in kreativitet
              och att få kulturskaparna att komma in i skolan på en breddad
              arbetsmarknad med detta. Men huvudsyftet att barnen, de unga,
              ska få kreativitet i sitt lärande vad gäller Skapande skola.
            </seg>
            <seg xml:id="i-c9bd03e60e584620-0">
              Om inte Lars Ohly visste det innan så kan jag tala om att Skapande
              skola är alla år från förskolan till nian. Gymnasiet omfattas
              inte, Lars Ohly. Skratta åt det!
            </seg>
            <seg xml:id="i-b4c5946511ea2efd-0">
              Beträffande de tre förslag som oppositionspartierna har: Ni har
              inte ens samma uppfattning när det gäller fri entré. Ni avsätter
              olika mycket för att bekosta att museerna tvingas att inte längre
              ta betalt för inträde. Ni har olika siffror. Ni kan inte ens komma
              överens om vad det kostar. Men vad vi vet är att den som har högst
              kostnad för detta har ett alldeles för underfinansierat förslag.
            </seg>
            <seg xml:id="i-8bf81ef2cdf3f613-0">
              Över 100 miljoner kronor har museisektorn angett att det skulle
              kosta, men ni kommer inte ens upp i den siffran, någon av er.
              Vad är det för samfälld syn? Kom tillbaka och ha gemensamma uppfattningar!
              Då kan vi diskutera alternativ. Det går inte nu, Lars Ohly.
            </seg>
          </u>
          <note type="speaker" xml:id="i-e1e9513cc070150d-0">
            Anf. 121 LARS OHLY (V) replik:
          </note>
          <u who="lars_ohly_9f9bb3" xml:id="i-4a30328392c0ea8c-2">
            <seg xml:id="i-8f783b0a6a40f11a-0">
              Herr talman! Jag vet faktiskt inte riktigt var jag ska börja.
            </seg>
            <seg xml:id="i-60354f4b67eab3b8-0">
              Skapande skola är ett projekt som man får söka. Det är beroende
              av att det finns rektorer och lärare som är intresserade av att
              använda sig av det. Väldigt många skolor använder sig inte av
              det. Det är alltså inte en obligatorisk verksamhet.
            </seg>
            <seg xml:id="i-afb75682ba1614c8-0">
              Dessutom hade det ingenting att göra med att jag lyfte fram gymnasieskolan,
              utan det var i anslutning till att Cecilia Magnusson så riktigt
              sade att hjärnan måste ha roligt för att lära och därmed också
              på något sätt ställde sig bakom vår kritik mot att man har tagit
              bort de kreativa ämnena på gymnasienivån. Eller gäller denna sentens
              – hjärnan måste ha roligt för att lära – bara i årskurs 1–9? Upphör
              den att gälla när man sedan går vidare till ett nytt stadium i
              lärande?
            </seg>
            <seg xml:id="i-d15a7192aa0a0899-0">
              Om det inte är så tycker jag att det är en fantastiskt bra kritik
              och en bredsida mot regeringens skolpolitik och mot Björklund.
            </seg>
            <seg xml:id="i-a9174e3953cb14a1-0">
              Visst, vi kan ha lite olika summor här och där. Men vi är överens
              om att vi ska återinföra den fria entrén på statliga museer. Det
              unkna ligger väl snarast i att ha samlingar som färre kan ta del
              av. Det är väl det unkna? När vi äger något tillsammans och har
              möjligheter att se till att så många som möjligt får del av det,
              då ska vi göra det, för det är tillgänglighet.
            </seg>
            <seg xml:id="i-cb0c15433c993a73-0">
              Jag tycker att det är bra principer att vi med skatten betalar
              för att hålla nere avgifterna inom kultursektorn, för det innebär
              att fler kommer att ta del av kultur, fler kommer att lära sig
              mer och fler kommer att kunna utveckla sig själva.
            </seg>
            <seg xml:id="i-e01a992c0bec1142-0">
              En kulturpolitik värd namnet måste också inse, Cecilia Magnusson,
              att vi behöver något annat än humor i talarstolen, även om jag
              är väldigt tacksam för att få lyssna till den ibland.
            </seg>
          </u>
          <note type="speaker" xml:id="i-bd97fbd456577a1a-0">
            Anf. 122 CECILIA MAGNUSSON (M) replik:
          </note>
          <u who="cecilia_magnusson_c37096" xml:id="i-33d2cd93e7b113da-2">
            <seg xml:id="i-07176ecacea90c8e-0">
              Herr talman! Det är rätt allvarligt. Det är inte så roligt att
              lyssna på herr Ohly som han tycker att det är att lyssna på mig.
              Detta med ekonomi är faktiskt seriöst.
            </seg>
          </u>
          <note xml:id="i-8954eb3bb428f512-0" type="speaker">
            Herr Ohly sade:
          </note>
          <u who="lars_ohly_9f9bb3" xml:id="i-4a30328392c0ea8c-3">
            <seg xml:id="i-64cce6425251e57a-0">
              Vi har lite olika summor här och där. Är det ansvarsfull ekonomisk
              politik? Det måste jag fråga mig. Det är faktiskt jädrans seriös
              verksamhet som vi håller på med.
            </seg>
            <seg xml:id="i-fff9f71ac7834ab2-0">
              Vi anser att museerna ska vara självständiga. Vi har sett till
              att de får mer medel och att de också får besluta över sin verksamhet.
              Vi vill inte att museerna ska tvingas sluta ta inträdesavgifter.
              Vad de kommer att fortsätta att ta avgifter för – även enligt
              Socialdemokraterna, Vänstern och Miljöpartiet – är särskilda utställningar,
              det som folk tycker är en krydda och speciellt roligt.
            </seg>
            <seg xml:id="i-295495baa26710bf-0">
              Vi har inget förslag på att allt ska vara avgiftsfritt. Men vi
              vill inte återgå till att det är vi politiker som ska besluta
              vad som är bäst för museernas verksamhet. Vi ska låta museerna
              bestämma så mycket som möjligt själva.
            </seg>
            <seg xml:id="i-56520b1d82795a57-0">
              Vi har ju sett att när museerna nu har blivit självständiga har
              de också dragit människor med nya, spännande utställningar. Det
              är så det ska vara – människor ska vilja komma till museerna,
              och museerna ska ha ekonomisk möjlighet att visa upp sitt kulturarv.
              Det är så man skapar ett levande kulturarv.
            </seg>
            <seg xml:id="i-8a87ff4bba668da6-0">
              Jag hoppas att Lars Ohly har lärt sig detta nu.
            </seg>
          </u>
          <note type="speaker" xml:id="i-591220161a206c16-0">
            Anf. 123 ULF NILSSON (FP):
          </note>
          <u who="ulf_nilsson_b2871f" xml:id="i-342553a642964b86-0">
            <seg xml:id="i-001959d7521ee3bd-0">
              Herr talman! Från Folkpartiets sida är vår utgångspunkt att kultur
              ska vara ett kärnområde i politiken. Det är så – jag har sagt
              det många gånger, men det blir inte sämre för det – att upplevelser
              av konst och kultur ger människan en unik kunskap, en förståelse
              som är svår att få på annat sätt. Det handlar om konstnärliga
              upplevelser genom litteratur, målning och musik, och det handlar
              om kunskap och information genom museer och utställningar.
            </seg>
            <seg xml:id="i-4592e71436382d85-0">
              Vi ska göra satsningar på kultur. Det är viktigt. Men det är
              naturligtvis inte politikerna som ska tala om vad som är bra kultur.
              För en politiker handlar det om att ge strukturer och resurser
              som uppmuntrar skapande människor och som ger kulturinstitutioner
              bra utvecklingsmöjligheter. Men politiken ska hålla sig så långt
              borta som möjligt från beslut om enskilda författare och konstnärer
              eller programutbud på teatrar och museer och så vidare. Där ska
              politiker hålla sig på armlängds avstånd.
            </seg>
            <seg xml:id="i-b65ba509cf3e6c26-0">
              Folkpartiet arbetar för att öka kulturbudgeten och ge kulturen
              en större plats i samhället. Det har varit vår utgångspunkt och
              vårt mål i allianssamarbetet. Även om kulturen i vid mening fortfarande
              säkert skulle behöva större resurser är jag väldigt glad över
              att kulturbudgeten ökar varje år, och har ökat sedan 2006 när
              vi fick en ny regering.
            </seg>
            <seg xml:id="i-07e91b29e7a80b89-0">
              I motsats till Lars Ohly kan jag alltså konstatera att den regering
              som jag samarbetar med faktiskt ökar resurserna till kulturen.
              Rensar man och ser bara på det renodlade, vad vi kan kalla kulturen,
              inom vårt utgiftsområde är det närmare 7 miljarder mot 6 miljarder
              2006.
            </seg>
            <seg xml:id="i-156ecd5efe3d765f-0">
              Det finns naturligtvis ett antal satsningar man kan lyfta fram
              i årets budget. En sak som vi ska diskutera senare i kväll är
              15 miljoner till Kulturrådet för läsfrämjande insatser för att
              möta den negativa trenden med minskat läsande, inte minst bland
              pojkarna. Den behandlar vi i nästa debatt, om propositionen om
              läsning och litteratur. Redan nu vill jag ändå säga, till dem
              som eventuellt lyssnar, att det är väldigt glädjande att Sverige
              äntligen har fått en nationell strategi för läsning och litteratur.
            </seg>
            <seg xml:id="i-f2d9cf44aaa8c879-0">
              Satsningen Skapande skola, som har nämnts här, fortsätter att
              växa och uppgår nu till närmare 173 miljoner kronor. Det innebär
              att konstnärer, musiker och författare kommer ut till skolorna
              och inspirerar eleverna till kreativ verksamhet. Min erfarenhet
              är att skolorna verkligen uppskattar den här satsningen och att
              lärarna tycker att det fungerar på ett obyråkratiskt sätt.
            </seg>
            <seg xml:id="i-063b44082c80c3bc-0">
              När jag lyssnade på Gunilla Carlsson från Socialdemokraterna
              fick jag nästan ett intryck av att den senaste rapporten på något
              sätt skriver ned satsningen Skapande skola. Vid bara en snabb
              blick på rapporten tycker jag inte alls att det är så.
            </seg>
            <seg xml:id="i-b66523c521a53ebf-0">
              De talar i rapporten om att det är ett fantastiskt genomslag,
              med tanke på alla andra satsningar och utvecklingsarbeten som
              sker i skolan. De talar om att det ökar kreativiteten och deltagandet.
              Men de säger också att det finns anledning att se över hur man
              kan öka deltagandet. Det finns naturligtvis ett antal frågeställningar
              som är värda att följas upp. Det är också värt att uppmärksamma
              att det inte undantränger annan form av kulturuppmuntran i skolan.
            </seg>
            <seg xml:id="i-1851cc84a41b1383-0">
              Man behöver bara tala med några lärare och skolledare för att
              förstå att det är helt fel att utmåla den här satsningen som misslyckad.
              Tvärtom är det en satsning som är värd att gå vidare med. Men
              den ska naturligtvis, som alla nya satsningar, utvecklas och förändras.
            </seg>
            <seg xml:id="i-fbeb4220e8bfadfb-0">
              I budgeten ser vi också satsningar på kulturarv och kulturmiljö.
              Då talar jag alltså om den proposition om kulturarv som vi beslutade
              om här i riksdagen i våras.
            </seg>
            <seg xml:id="i-d54c13733661369f-0">
              Resurser till digitalisering av filmens kulturarv ska vi inte
              glömma. Teknikutvecklingen går ju så fort att om bara ett par
              år hade det varit omöjligt att se på filmer av till exempel Alf
              Sjöberg eller Ingmar Bergman om man inte genomfört digitaliseringen.
              Det gäller naturligtvis också Sveriges Televisions arkiv.
            </seg>
            <seg xml:id="i-3ea792f2e6e21ccc-0">
              På tal om bildnings- och lässatsningar tillförs dessutom Utbildningsradion
              extra medel, 50 miljoner, för att stärka utbildningsuppdraget.
            </seg>
            <seg xml:id="i-35b0367f666ab9b1-0">
              Regeringen föreslår också, som vi har hört, en rejäl ombyggnad
              och modernisering av vår nationalscen Operan. Man talar om kostnader
              på ca 2 miljarder kronor.
            </seg>
            <seg xml:id="i-ad26cbabe5903330-0">
              Från Folkpartiets sida har vi länge drivit att vi behöver göra
              någonting med Operan. Vi har varit bekymrade över att nationalscenen
              inte lever upp till dagens krav på en modern operascen. Efter
              många år med ganska undermåligt underhåll är det nödvändigt med
              en totalrenovering för en större ombyggnad när det gäller scenen,
              scenmaskineri och aktörernas utrymme men också för publiken och
              tillgängligheten.
            </seg>
            <seg xml:id="i-f980af25adfced32-0">
              Det här är någonting som jag verkligen välkomnar. Det ska inte
              sättas emot breda satsningar, men ett kulturland bör ha en hög
              kvalitet på sina nationalscener. Och Operan är en av dem. Jag
              är övertygad om att det kommer att kunna leda till både högre
              kvalitet och ökat internationellt utbyte och mer internationella
              framträdanden även i Sverige.
            </seg>
            <seg xml:id="i-dcceed55245afd01-0">
              Herr talman! Det är naturligtvis viktigt att konstnärer, författare
              och över huvud taget kulturskapare har goda villkor och att de
              kan leva på sitt arbete i så stor utsträckning som möjligt. Medianinkomsten
              för författare och konstnärer och är väldigt låg i Sverige och
              i större delen av Europa, vad jag vet. Det finns visserligen några
              få författare som drar upp medianinkomsten genom att ha väldigt
              höga inkomster, men de allra flesta ligger under medianinkomsten.
            </seg>
            <seg xml:id="i-44eda41cf4666d51-0">
              Det var en grov överdrift av Lars Ohly när han, med lite lösryckta
              citat, talade om att den kultur är bra som går att sälja. Det
              är ju tvärtom. Det är väldigt mycket av våra penningsystem till
              kulturen som går just till kultur som inte säkert klarar sig kommersiellt
              men som experter och kulturfolk, av olika skäl, tror har en betydelse
              för framtiden.
            </seg>
            <seg xml:id="i-accdd21928bafbb8-0">
              Kulturbryggan är till exempel en sådan försöksverksamhet som
              alliansregeringen har genomfört och som ger just stöd till nyskapande
              kulturprojekt, som kanske inte alls är kommersiellt lönsamma på
              kort sikt men som kan ha stor betydelse för generationer av både
              kulturskapare och kulturmottagare i framtiden. Glädjande nog har
              Kulturbryggan fått sin försöksverksamhet förlängd och ska fortsätta
              hela 2014.
            </seg>
            <seg xml:id="i-a0c85b9bcf268959-0">
              Om vi ser på kulturstödet i olika former vill jag gärna hålla
              med om att det finns mycket som borde förbättras och göras kraftigare.
              Men det är en grov överdrift att påstå att vi inte stöder kultur
              som inte är kommersiellt lönsam. Det är inte bara en överdrift
              utan en felaktighet.
            </seg>
            <seg xml:id="i-3e8cc946f9417133-0">
              I det sammanhanget är det välkommet att regeringen och författarna
              har avtalat om en ny nivå på biblioteksersättningen till författare
              för gratislån av deras böcker.
            </seg>
            <seg xml:id="i-e47ee7b44bec4114-0">
              Det är också väldigt viktigt att pensionsfrågan för scenkonstnärer
              är på väg mot sin lösning. Där tycker jag att det verkar vara
              en medveten vantolkning från oppositionen när man talar om att
              det frigörs medel som i dialog med aktörerna ska användas till
              kvalitetshöjningar, att oppositionen ser detta som någonting negativt.
            </seg>
            <seg xml:id="i-3fe99e15cc9ef9ee-0">
              Jag är besjälad – och det är regeringen också – av tanken att
              vi ska kunna ge fler scenkonstnärer arbetsvillkor som gör att
              de kan leva på sin syssla och också ge fler möjligheter att på
              grund av ålder och annat byta eller utveckla sin yrkeskarriär.
              Det gäller sådana speciella yrken som dansare och så vidare.
            </seg>
            <seg xml:id="i-f1b16b1568f72868-0">
              När det gäller konstnärer införde alliansregeringen 2009 en ny
              form av avtal som kallas medverkans- och utställningsavtalet.
              Det var också väldigt bra för konstnärerna, men det är ett stort
              problem att så många konsthallar och museer inte följer avtalet.
            </seg>
            <seg xml:id="i-35a0a5b3d36a7feb-0">
              Kulturrådet har gjort en genomgång och påvisat att många även
              kommunala konsthallar inte betalar konstnärer i enlighet med medverkans-
              och utställningsavtalet som de borde göra. Man lämnar öppet för
              att eventuellt kunna föra in detta som ett krav i samverkansmodellen,
              att den som vill ha medel från samverkansmodellen ska också ställa
              upp på medverkans- och utställningsavtalet. Det är en rimlig tanke
              som vi får återkomma till om det inte blir bättre.
            </seg>
            <seg xml:id="i-211877b61d82acd2-0">
              För konstnärer är det naturligtvis oerhört viktigt att de får
              en rimlig ersättning för att de lånar ut sin konst till museer
              och utställningar. Inte minst kommunala konsthallar ska inte åka
              snålskjuts genom att smita från rejäla ersättningar till konstnärer.
            </seg>
            <seg xml:id="i-26810932b1ec2165-0">
              Jag menar och är beredd att öppna för att vi framöver kan behöva
              skärpa kraven på kommunala och även på privata utställare att
              följa ramavtalen. När det gäller privata utställare ska det vara
              sådana som samtidigt får statliga bidrag som man kan påverka.
            </seg>
            <seg xml:id="i-3d50fb1addd7cbc6-0">
              På samma sätt är det med den individuella ersättningen som ska
              kompensera konstnärerna för utställningar av deras sålda verk.
              Den ersättningen kan jämföras med biblioteksersättningen, och
              den får inte heller urholkas.
            </seg>
            <seg xml:id="i-4fc8b7e8939e1eac-0">
              Det är naturligtvis viktigt att dessa avtal följs. Sedan får
              vi ta del av uppföljningen och se hur institutionerna lever upp
              till sitt ansvar.
            </seg>
            <seg xml:id="i-79d23d8e1805526d-0">
              Herr talman! Sammanfattningsvis är jag glad över att regeringen
              har skrivit upp kulturbudgeten varje år. Men jag inser samtidigt
              att kulturen behöver få större plats i samhället. Att jag säger
              detta beror på att jag tror på kulturens betydelse för att vidga
              rummet för tanken, reflexionen och fantasin.
            </seg>
            <seg xml:id="i-4a31bab1059f1056-0">
              Därför vill jag verkligen försvara de satsningar som Alliansen
              har gjort. Men jag vill även framöver arbeta för att kultursatsningar
              successivt får ett allt större utrymme i statsbudgeten.
            </seg>
            <seg xml:id="i-c2d07ae0c29429b1-0">
              Med detta yrkar jag bifall till förslagen i betänkandet.
            </seg>
          </u>
          <note xml:id="i-9a425b0e0efa655a-0">
            I detta anförande instämde Anna Steele (FP).
          </note>
          <note type="speaker" xml:id="i-c7654919595bb8ec-0">
            Anf. 124 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-1">
            <seg xml:id="i-ded4dca2433a8218-0">
              Herr talman! När man lyssnar på Ulf Nilsson hör man att det finns
              en substans i det som sägs. Det finns också en mycket positiv
              inställning till kulturens betydelse för hela samhället. Att kulturbudgeten
              inte har minskat utan att det har skett en viss ökning är det
              ingen som har någonting emot. Sedan är det alltid prioriteringar
              som avgör vår inställning.
            </seg>
            <seg xml:id="i-49bd79aeceb0c1d7-0">
              Ulf Nilsson är vice ordförande i kulturutskottet och tillika
              folkpartistisk ledamot. Folkpartiet har inflytande över det som
              händer inom Utbildningsdepartement. Förmodligen hamnar han här
              i ett visst dilemma. Frågor om barns och ungas rätt till kultur
              blir på något sätt mindre viktigt på utbildningssidan medan man
              på kulturområdet slåss för att det ska bli mer pengar till kulturbudgeten.
            </seg>
            <seg xml:id="i-b556d874a7ba976f-0">
              Det har tagits upp frågor om gymnasieprogram och estetiska verksamheter
              här i dag. De är otroligt viktiga, men behandlingen av dem har
              förändrats med den här regeringen. Det skulle vara intressant
              att höra någonting om det.
            </seg>
            <seg xml:id="i-c8f84525000e546f-0">
              Samtidigt vill jag fråga om detta med att det finns en hård konkurrens
              i kommunerna, om vad som är viktigt att göra och inte göra i kommunerna.
              Där hamnar musik- och kulturskolan väldigt mycket i kläm. Jag
              hör sällan någon representant för alliansregeringen säga vad man
              har för visioner om kulturskolorna i Sverige. Det finns i dag
              en oro, och vi har blivit uppvaktade i kulturutskottet i frågan,
              så det hade varit intressant att få höra lite mera.
            </seg>
          </u>
          <note type="speaker" xml:id="i-25257126076e0a22-0">
            Anf. 125 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-1">
            <seg xml:id="i-4c4ec918f5b83119-0">
              Herr talman! När det gäller läsesatsningar kan vi återkomma till
              det senare i kväll. Kulturpolitiken och utbildningspolitiken stöder
              verkligen varandra. Det har gjorts en massiv satsning på att höja
              läsförmågan i skolan, och det anordnas kompetensutbildning för
              lärarna för att de ska utveckla deras förmåga att uppmuntra till
              kreativt skrivande och så vidare. Detta stöds av den kulturpolitik
              som förs.
            </seg>
            <seg xml:id="i-9af16c575f027af1-0">
              Det estetiska programmet finns ju, men de estetiska ämnena är
              inte längre obligatoriska i lika stor utsträckning som tidigare.
              Det är en svår fråga. Det har genomförts en gymnasiereform som
              gör det möjligt att något mer välja antingen en praktisk, en teoretisk
              eller att mera tydligt välja en yrkesinriktning. Samtidigt har
              antalet kärnämnen utökats. Bland annat har historia införts som
              kärnämne.
            </seg>
            <seg xml:id="i-663c6f1958fd032d-0">
              Ska man ha en seriös diskussion om att införa nya, obligatoriska
              ämnen i gymnasieskolan då måste man också vara beredd att säga
              vad man vill ta bort för obligatoriska ämnen. Annars blir det
              ingen som helst möjlighet kvar för elevens fria val. Det är mitt
              svar på den frågan.
            </seg>
            <seg xml:id="i-9451acce2c04e1ee-0">
              Däremot är kulturskolan i kommunerna oerhört viktig. I sitt partiprogram
              har Folkpartiet skrivit in att vi framöver ska arbeta för ett
              nationellt kunskapscentrum för den svenska kulturskolan som på
              olika sätt kan driva på, sätta upp strategier och också göra utvärderingar.
            </seg>
            <seg xml:id="i-0a8d9b7d7aea4182-0">
              Vi säger också väldigt tydligt att vi vill ha rimliga avgifter
              i kulturskolan som inte skrämmer bort människor. Samtidigt kan
              vi inte, så länge skolan är kommunal, lägga oss i den typen av
              frivillig kommunal verksamhet alltför mycket. Som bekant vill
              vi att staten ska vara huvudman.
            </seg>
          </u>
          <note type="speaker" xml:id="i-c4f6fbff724a13a9-0">
            Anf. 126 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-2">
            <seg xml:id="i-282ca9bd7199b9f3-0">
              Herr talman! Vi kan inte lägga oss i det som kommunerna gör.
              Nej, men vi kan se till att det finns resurser och möjligheter
              i kommunerna, det är faktiskt vårt ansvar.
            </seg>
            <seg xml:id="i-28d610c6b3cb28b0-0">
              I samhället i dag efterfrågas en nationell strategi, att rikspolitiken
              lyfter fram dessa frågor. Vi har tagit fasta på det, och det är
              viktigt att vi gör det. Barns och ungas rätt är unik när det gäller
              att lära sig spela ett instrument eller delta och vara aktiva
              inom andra delar inom kulturområdet, teater, dans och så vidare.
            </seg>
            <seg xml:id="i-c24f85747a50fcaa-0">
              Det finns som en infrastruktur i hela landet, och det är ingenting
              som sköter sig själv i och med att det inte finns någon lagstiftning
              på området. Det behöver uppmuntras. Vi från riksdagen bör göra
              klart att denna verksamhet ska finnas i alla kommuner. Vi bör
              rätta till skillnader i kostnader, och vi ska se till att de kommuner
              som inte har någon kulturverksamhet – det är några stycken – ändå
              har möjlighet och tillgång till det. Det förväntas att vi tar
              ett sådant ansvar.
            </seg>
            <seg xml:id="i-d127148be86247b2-0">
              Jag tycker att det är viktigt att Ulf Nilsson både som folkpartist
              och kulturpolitiker väver ihop ämnena kultur, estetik och konst
              i skolan med kulturpolitiken. Landets musik- och kulturskolor
              har hamnat i strykklass med höjda avgifter och långa köer.
            </seg>
            <seg xml:id="i-61d4d111bae1c402-0">
              Det är problem med lärarbrist i estetiska ämnen inom såväl grundskolan
              som musik- och kulturskolan. I gymnasieskolan har Alliansen nedvärderat
              de estetiska ämnena. Många elever får ingen kontakt med estetisk
              undervisning under gymnasietiden. Nedprioriteringarna har också
              kraftigt minskat tillgången till estetiska ämnen inom de valbara
              kurserna. Allt det här påverkar varandra.
            </seg>
            <seg xml:id="i-6b19d848c89ecbd0-0">
              Jag skulle vara mycket orolig om jag var både folkpartistisk
              kulturpolitisk talesperson och vice ordförande i kulturutskottet
              och dessutom veta att jag rådde över utbildningspolitiken.
            </seg>
          </u>
          <note type="speaker" xml:id="i-b2239f2e323e5e98-0">
            Anf. 127 ULF NILSSON (FP) replik:
          </note>
          <u who="ulf_nilsson_b2871f" next="cont" xml:id="i-8badd55b39b4fe7a-0">
            <seg xml:id="i-f00b9f46f747ecf8-0">
              Herr talman! Det finns naturligtvis alltid många orosmoln. Det
              för mig helt överskuggande orosmolnet just nu är den försämrade
              läsförmågan, för den berör så väldigt mycket av delaktighet i
              samhället och så vidare. Samtidigt är de andra frågorna som Tina
              Ehn nämner viktiga.
            </seg>
            <seg xml:id="i-8568b17cb6be376e-0">
              Vi såg senast i PISA-undersökningen att 20–30 års ständigt sjunkande
              läsförmåga har fortsatt i den årskurs 9 som testades för snart
              två år sedan. De hade gått igenom hela den gamla skolan och visade
              fortsatt sjunkande resultat. Det är för mig en oerhört viktig
              prioritet att vända den här utvecklingen.
            </seg>
            <seg xml:id="i-908c5cc5907efb8a-0">
              Som jag sade är Kulturskolan viktig, och den har utvecklats genom
              åren, trots att det inte har varit direkt öronmärkta pengar eller
              styrning. Och vi får nog acceptera att det inte kan vara det i
              någon större utsträckning så länge vi har ett kommunalt huvudansvar
              för skolan.
            </seg>
            <seg xml:id="i-a7662dfedbbfe1c1-0">
              Som jag sade förut till Tina Ehn menar Folkpartiet att vi ändå
              ska fatta politiska beslut om att tillsätta ett, vad man nu kallar
              det för, kunskapscentrum eller strategiskt centrum som följer
              utvecklingen, ger rekommendationer och gör uppföljningar och utvärderingar
              av konsekvenser, så att vi styr upp och samtidigt uppmuntrar fortsatt
              utveckling av Kulturskolan. Det är en viktig anledning. Det finns
              alltid mycket att diskutera, men det är en av de punkter som vi
              tänker föra fram när vi diskuterar nya kulturprogram i en alliansregering
              efter valet.
            </seg>
          </u>
          <note xml:id="i-91fd1eedcae25787-0">
            Anf. 128 GUNILLA CARLSSON i Hisings Backa (S) replik:
          </note>
          <u who="ulf_nilsson_b2871f" prev="cont" xml:id="i-7cc9fdd505d3726d-0">
            <seg xml:id="i-0b71b5a3aad75509-0">
              Herr talman! Jag ska inleda med att visa på hur det såg ut för
              ungefär åtta år sedan i budgetbetänkandet för 2005/06. Det är
              kopplat till det som vi fick höra tidigare här, att det inte finns
              en enad opposition. Då kan man lätt få bilden av att det fanns
              en enad opposition på det här området när Socialdemokraterna satt
              i regeringsställning.
            </seg>
            <seg xml:id="i-9df81824e42e211a-0">
              Jag ska bara klargöra här i dag att det var väldigt spretiga
              förslag från dem som senare blev allianspartierna. Folkpartiet
              höll fanan högt och hade 100 miljoner mer i budgeten, KD hade
              53 miljoner mer, Centern hade minus 99 miljoner och Moderaterna
              hade minus 15 miljoner. Det fanns alltså ingen enig budget på
              kulturområdet före valet 2006.
            </seg>
            <seg xml:id="i-5304e3e299254e4e-0">
              Det fanns också väldigt olika förslag på vad man ville avskaffa.
              Jag tror att det är viktigt att peka på det, eftersom Cecilia
              Magnusson ville tala om att vi hade en så spretig politik.
            </seg>
            <seg xml:id="i-9c254ff18cac2342-0">
              Det som är skillnaden här är att oppositionen verkligen vill
              satsa på kulturen. Vi lägger många fler miljoner inom det här
              området än vad regeringen gör.
            </seg>
            <seg xml:id="i-e349326b73713158-0">
              Jag skulle vilja ställa en fråga till Ulf Nilsson. Delar du Cecilia
              Magnussons synpunkt att ett införande av fri entré till statliga
              museer är ett unket, gammalt förslag?
            </seg>
          </u>
          <note type="speaker" xml:id="i-c037ee554fc027ca-0">
            Anf. 129 ULF NILSSON (FP) replik:
          </note>
          <u who="ulf_nilsson_b2871f" next="cont" xml:id="i-8badd55b39b4fe7a-1">
            <seg xml:id="i-7f2ee75f9b32e68d-0">
              Herr talman! Cecilia Magnusson och jag har många gemensamma åsikter
              och uppfattningar i kulturpolitiken, och vi har i Alliansen pratat
              oss ihop till en mycket bra kulturpolitik. Men det är ingen hemlighet
              att Folkpartiet fortfarande tycker att ett mål skulle vara att
              införa i princip fri entré till statliga museer. Det har vi också
              i vårt partiprogram för kulturen.
            </seg>
            <seg xml:id="i-39a7ad35a971975a-0">
              Om det ska kunna genomföras ska det naturligtvis inte ske till
              priset av kraftigt sänkta anslag eller att museerna plötsligt
              ska känna att de är tvungna att klara sig själva utan stöd eftersom
              de ändå har fri entré. Ni ska veta att när man möter museifolk
              är det inte alla som är odelat glada över ett sådant förslag.
              Ska vi genomföra detta måste det genomföras ordentligt. Men det
              är vår uppfattning, för vi tror att det är bra, inte minst för
              att uppmuntra föräldrar att gå med sina barn på museer även om
              föräldrarna kanske egentligen inte är så intresserade. Det här
              är en viktig fråga, men kulturpolitiken står och faller inte med
              den.
            </seg>
            <seg xml:id="i-ae5797bc43db902d-0">
              Som jag sade tidigare hade vi naturligtvis också olika budgetförslag.
              Skillnaden var att vi hade ett gemensamt regeringsalternativ.
              Det gjorde att vi kunde prata ihop oss till en gemensam kulturpolitik
              och även en gemensam budget för kulturpolitiken, som riktar in
              sig på just den typen av kvalitetssatsningar som Folkpartiet gick
              till val på när det gällde kulturpolitiken och som dessutom skriver
              upp kulturbudgeten år för år.
            </seg>
            <seg xml:id="i-5e312e0de866d896-0">
              Även om jag vill ha fri entré till museer tycker jag att det
              finns mycket annat att glädjas åt i den gemensamma allianskulturpolitiken.
            </seg>
          </u>
          <note xml:id="i-f0ac99abc531aed9-0">
            Anf. 130 GUNILLA CARLSSON i Hisings Backa (S) replik:
          </note>
          <u who="ulf_nilsson_b2871f" prev="cont" xml:id="i-7cc9fdd505d3726d-1">
            <seg xml:id="i-80214cbc72a3bd7a-0">
              Herr talman! Det är roligt att höra att Ulf Nilsson vill vidga
              rummet. Han vill se till att fler kan bli delaktiga och inte stänga
              folk ute, för det är precis det man har gjort nu genom att man
              har tagit bort det unkna förslaget om fri entré. Vi är ganska
              många här i kammaren som tycker att det skulle vara ett väldigt
              bra och positivt förslag, vilket skulle innebära att fler fick
              ta del av våra gemensamma samlingar.
            </seg>
            <seg xml:id="i-ff7bafbb007bee4b-0">
              När det gäller scenkonstallianserna skulle jag vilja ställa en
              fråga till Ulf. Du var också med och tittade på det förslag och
              den utvärdering som gjordes i kulturutskottet. Det visade sig
              att scenkonstallianserna har fungerat otroligt bra. Det har gjort
              att många har fått möjligheten till en tryggare situation, en
              mer ekonomiskt trygg situation, men också möjlighet till kompetensutveckling.
            </seg>
            <seg xml:id="i-12745440f6ff5f61-0">
              Vi hade häromveckan en uppvaktning i kulturutskottet från flera
              olika branschorganisationer som just lyfte fram bristen på kompetensutveckling
              för sina medlemmar. Här finns ju ett jättebra förslag som möjliggör
              för fler inom kultursektorn att få del av kompetensutveckling.
              Därför väljer vi att lägga 20 miljoner mer.
            </seg>
            <seg xml:id="i-c030cf52c114d9be-0">
              Varför, Ulf Nilsson, väljer ni att inte prioritera scenkonstallianserna,
              som vi vet fungerar bra och som skulle ge kulturskapare en så
              mycket bättre situation?
            </seg>
          </u>
          <note type="speaker" xml:id="i-797f8e47b660e25d-0">
            Anf. 131 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-2">
            <seg xml:id="i-b8f301138bf4a5fc-0">
              Herr talman! Med all respekt för Gunilla Carlssons goda vilja
              i frågan talar vi ändå om en budgetkostnad på ca 12,8 miljarder
              och för den renodlade kulturen på ca 7 miljarder.
            </seg>
            <seg xml:id="i-e020397b9c7f9afd-0">
              Det är klart att 20 miljoner är 20 miljoner och kan göra nytta
              på olika ställen, men jag ser inte i dag att det finns någon anledning
              att omprioritera. Nu ska vi gå vidare och försöka göra något positivt
              av reformen och få ett modernt pensionssystem för scenkonstnärerna.
            </seg>
            <seg xml:id="i-2ed9b09095822fa1-0">
              Vi är positiva till att allianserna fortsätter att utvecklas
              och till att hjälpa scenkonstnärer i olika situationer, men vi
              har inte sett någon anledning att prioritera 20 miljoner på den
              punkten i denna budget.
            </seg>
          </u>
          <note type="speaker" xml:id="i-f04e39c4dcd6f8f7-0">
            Anf. 132 LARS OHLY (V) replik:
          </note>
          <u who="lars_ohly_9f9bb3" xml:id="i-4a30328392c0ea8c-4">
            <seg xml:id="i-90ca1b998ba51f5f-0">
              Herr talman! Jag har mött Ulf Nilsson inte bara i debatter här
              i kammaren utan även utanför denna sal, och jag har stor respekt
              för Ulf Nilssons kulturintresse. Jag litar verkligen på att han
              har en ärlig vilja att skapa en kulturpolitik som utgår från något
              annat än marknadsanpassning och underhållning, så lite heder åt
              Ulf Nilsson!
            </seg>
            <seg xml:id="i-1bc8a7d43d819561-0">
              Det som jag talade om i mitt anförande var problemen med att
              alltför mycket av kulturpolitiken just blir en del av ett marknadstänkande.
              Ulf Nilsson försökte leda i bevis att så inte är fallet. Men tyvärr
              går utvecklingen i en riktning, till exempel här i Helsingfors
              där ju Folkpartiet har kulturborgarrådsposten, där det blir viktigare
              för fria grupper och kulturinstitutioner att öka sina egna intäkter
              på kommersiell basis för att få del av de bidrag som i det fallet
              staden står för. Det är en olycklig utveckling, för den leder
              till att vi får mer likriktning och mindre av provocerande och
              retande kultur.
            </seg>
            <seg xml:id="i-6ad0f68b381db1aa-0">
              Under tiden 1998–2006 hade vi, Socialdemokraterna och Miljöpartiet
              ett budgetpolitiskt samarbete som gjorde att vi var överens i
              alla budgetpolitiska frågor i de 16 budgetar som vi lade fram.
              Kulturpolitiken var inget undantag.
            </seg>
            <seg xml:id="i-fba7d478c7da666c-0">
              År 2002 fick Vänsterpartiet äntligen med sig Socialdemokraterna
              och Miljöpartiet på att införa fri entré på statliga museer. Det
              var en succé.
            </seg>
            <seg xml:id="i-f5aa5df5a8bf5bbc-0">
              Detta enligt Cecilia Magnusson unkna förslag tycker Ulf Nilsson
              är bra, och det är jag glad för. Det visar att det finns stöd
              långt in i borgerligheten för sådana unkna idéer som att tillgänglighet
              ska spela roll och att kulturarvet ska vara tillgängligt för fler.
              Jag vill därför berömma Ulf Nilsson och tacka för stödet.
            </seg>
          </u>
          <note type="speaker" xml:id="i-5ee3b211ee1e620a-0">
            Anf. 133 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-3">
            <seg xml:id="i-858a0ebbff4fed56-0">
              Fru talman! Jag tackar för de orden. Jag tror att även Lars Ohly
              har en ärlig känsla för kulturens betydelse.
            </seg>
            <seg xml:id="i-c71fe7acc1543c79-0">
              Vi har dock olika utgångspunkter. För det första hör jag nästan
              aldrig Lars Ohly tala om det positiva i att författare kan tjäna
              pengar på sina verk. Jag hör aldrig Lars Ohly öppna för att det
              ska vara möjligt att utöka avdragsmöjligheterna för sponsring,
              inköp av konst eller annat. Det är nästan som om det vore ointressant.
            </seg>
            <seg xml:id="i-bc0705036181d46b-0">
              Jag har en annan utgångspunkt. Det är viktigt att vi öppnar för
              kultur som inte med nödvändighet är kommersiellt lönsam och att
              politiker inte fattar dessa beslut utan överlåter det åt experter
              inom kulturråd, konstnärsnämnd och andra sammanhang som i processer
              bidrar till att ge olika stöd och insatser.
            </seg>
            <seg xml:id="i-849f657fdb016c7e-0">
              Det sägs tydligt i Folkpartiets partiprogram. Madeleine Sjöstedt
              har också varit med, så där har vi inga skilda uppfattningar.
            </seg>
            <seg xml:id="i-386f95f81f020b5c-0">
              När det gäller det rent ekonomiska måste kulturpolitiken handla
              om att skapa olika former av stöd och stipendier som garanterar
              att konst och litteratur som inte kan säljas omedelbart överlever
              för framtiden och att teater och opera spelas även om människor
              inte har lust att betala för det. Samtidigt måste vi dock hela
              tiden sträva efter att skapande konstnärer ska kunna tjäna pengar
              på sitt arbete.
            </seg>
          </u>
          <note type="speaker" xml:id="i-8632e4f2f587c3fa-0">
            Anf. 134 LARS OHLY (V) replik:
          </note>
          <u who="lars_ohly_9f9bb3" xml:id="i-4a30328392c0ea8c-5">
            <seg xml:id="i-33523adbc2833d32-0">
              Fru talman! Det är klart att jag oftare talar om de delar av
              konsten och kulturen som inte bär sig själva, för det är där vi
              behöver satsa. Vi behöver inte använda statliga och gemensamma
              medel till den typ av kultur som redan är kommersiellt gångbar
              och ekonomiskt lönsam.
            </seg>
            <seg xml:id="i-d8d6f91e7b706279-0">
              Vad gäller författare skulle de flesta inte klara sig om vi inte
              hade en biblioteksersättning. Den går inte bara till dem vars
              böcker blir lånade utan innebär också att man kan få författarlön.
              Det ger en fantastisk möjlighet för många författare att leva
              på sitt författarskap.
            </seg>
            <seg xml:id="i-17178502c5404baf-0">
              Jag är oerhört kritisk till att öppna för mer sponsring. Jag
              är inte kritisk till att det finns men till att man ska göra sig
              beroende av det i ännu större utsträckning. Det leder till att
              makten över vilken kultur som produceras flyttas från de folkvalda
              till dem som har möjlighet att sponsra, ofta stora företag eller
              rika människor.
            </seg>
            <seg xml:id="i-aebfabeda07fb527-0">
              Bildkonstnärerna har kanske den sämsta ekonomiska förutsättningen
              av alla konstutövare. Jag märker att Ulf Nilsson egentligen skulle
              vilja höja visningsersättningen, men han har inte fått igenom
              det i den nuvarande budgeten.
            </seg>
            <seg xml:id="i-5d320ddb7c165517-0">
              Han talar varmt om det så kallade MU-avtalet, som inte följs
              av alla konstinstitutioner. Vi är helt överens om att vi måste
              se till att detta avtal följs av fler.
            </seg>
            <seg xml:id="i-04b5149714002074-0">
              Det är alltså samma sak på er sida som på vår. Ni är inte riktigt
              överens. Det som ni lägger fram är en kompromiss. Ulf Nilsson
              vill gå längre. Han tycker att det inte är tillräckligt bra men
              försvarar det självklart eftersom det är en kompromiss som Folkpartiet
              har ingått. Skillnaderna inom allianspartierna är med andra ord
              inte större än inom de rödgröna partierna.
            </seg>
          </u>
          <note type="speaker" xml:id="i-2742ada3aad2e16f-0">
            Anf. 135 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-4">
            <seg xml:id="i-c51d599f75f49b6a-0">
              Fru talman! Med all respekt, skillnaden är att jag är helt övertygad
              om att den samordning av fyra olika partier som vi har åstadkommit
              i Alliansens kulturpolitik är mycket mer positiv för kulturen
              än den som ni eventuellt hade kunnat åstadkomma, både vad gäller
              summan av resurser och inriktningen på att uppmuntra fritt skapande,
              kvalitetskultur, traditionell kultur och så vidare.
            </seg>
            <seg xml:id="i-39c1935441a5e291-0">
              Det är synd att ni sätter sponsring i motsatsställning till att
              stödja kultur och tror att det ska undantränga. Det måste vara
              möjligt att ha goda regler för sponsring av kulturverksamhet och
              samtidigt skapa goda resurser för att stödja kultur som behöver
              stödjas på annat sätt.
            </seg>
            <seg xml:id="i-988dbf9dba260024-0">
              Låt mig också påminna om att medverkans- och utställningsersättningen
              infördes av en alliansregering. Tillsammans diskuterar vi Kulturrådets
              utvärdering av den, och hela alliansregeringen är besjälad av
              att det ska fungera. Man kan alltid diskutera hur vi ska gå vidare
              och hur mycket press som ska sättas på konsthallar och kommuner
              som inte följer detta avtal.
            </seg>
            <seg xml:id="i-4dfb94525a633d41-0">
              Oavsett om man är ett stort eller litet parti får man nog aldrig
              igenom hundra procent av sitt partis förslag i en koalitionsregering.
              Jag känner mig dock harmonisk inför framtiden om vi får fortsätta
              regera. Då tror jag att vi ska fortsätta höja kulturbudgeten och
              fortsätta hitta nya vägar att stimulera barn och ungdomar till
              läsning och konstnärliga upplevelser.
            </seg>
          </u>
          <note type="speaker" xml:id="i-1745fb14d204cfb9-0">
            Anf. 136 PER LODENIUS (C):
          </note>
          <u who="per_lodenius_87c57d" xml:id="i-0576e570a7928baf-0">
            <seg xml:id="i-d98c38f0e95faebe-0">
              Fru talman! I just put my feet in the air and move them around.
              Det är ett citat av Fred Astaire som var en av Hollywoods största
              filmstjärnor under förra seklet och kanske den största dansstjärnan
              på film genom tiderna. Fred Astaire svarade på frågan vad han
              menade med sin dans. Vad var hans budskap med dansen?
            </seg>
            <seg xml:id="i-34768b494f8cfe40-0">
              I have no desire to prove anything by dancing, svarade Astaire.
              I have never used it as an outlet or a means of expressing myself.
              I just dance. I just put my feet in the air and move them around.
              Översatt blir det ungefär: Jag har ingen längtan efter att bevisa
              något med min dans. Jag bara dansar. Jag bara lyfter på fötterna
              och rör på dem.
            </seg>
            <seg xml:id="i-15fe48a4a94ea268-0">
              Just så kan det vara med dans, ja, med kultur över huvud taget.
              Den finns där bara för sin egen skull. Kulturen har sitt egenvärde.
            </seg>
            <seg xml:id="i-e8a2e038675dfc20-0">
              Samtidigt ger kultur så mycket mer. Konst, kultur och bildning
              är civilisationens kärna. Här ryms våra samlade erfarenheter i
              mångfasetterad form, och här kan vi få förståelse för oss själva,
              varandra, vårt förflutna och vår framtid.
            </seg>
            <seg xml:id="i-8424baad07d20af1-0">
              Det låter kanske högtravande för några, men jag tror att vi alla
              kan hitta exempel där kulturen på något sätt påverkat oss, kanske
              gett ett nytt perspektiv eller skapat helt nya förutsättningar.
            </seg>
            <seg xml:id="i-d946e4f5b8947dbd-0">
              Jag kan ge många exempel från tiden då jag jobbade som danslärare
              och både jag själv och mina elever genom dansen fick erfarenheter
              och lärde oss något nytt. Det kunde vara allt från små erfarenheter
              och upptäckter av något nytt vi inte visste om till livsavgörande
              upptäckter. Det var till exempel många som hittade sin livspartner
              på danskurserna.
            </seg>
            <seg xml:id="i-f176a679fcfb6eed-0">
              Ett exempel som har fastnat i mitt minne är killen som var mobbad.
              Jag skulle ha dans med hans klass, och bugg stod på schemat. Killen
              smög in och satte sig på en bänk i gymnastiksalens hörn. Han försökte
              göra sig så liten som möjligt för att inte synas.
            </seg>
            <seg xml:id="i-7910dc39514318ee-0">
              Men klasskamraterna missade honom inte. Glåpord kastades, och
              man gick till och med på honom fysiskt. Det var bara att försöka
              stoppa det, och jag lyckades få i gång danslektionen. Inga påhopp
              eller glåpord tolererades, och alla skulle dansa med alla. Jag
              försökte hindra klassens uttryck och fula miner mot killen.
            </seg>
            <seg xml:id="i-6b4fe9345d97d253-0">
              Självklart ingick också att lära sig hyfs och vett på dansgolvet,
              som hur man bjuder upp och tackar för dansen.
            </seg>
            <seg xml:id="i-c0d47c20c63d8299-0">
              Den fjärde danslektionen var killen först i gymnastiksalen. Han
              gick rakryggad med en självsäkerhet som han inte visat tidigare,
              och han klev in mitt i salen och undrade om vi inte skulle börja
              snart.
            </seg>
            <seg xml:id="i-b1546f2eaec837c4-0">
              När övriga klassen släntrade in efter honom var det ingen som
              sade några glåpord – snarare tvärtom – och det var ingen av tjejerna
              som gjorde fula miner bakom ryggen på honom när de skulle dansa.
            </seg>
            <seg xml:id="i-854bc85f304e212a-0">
              Förvånad började jag luska lite grann i var den här självsäkerheten
              och den övriga klassens vändning kom ifrån. Vad var det som hade
              hänt? Jo, det visade sig att man några dagar tidigare hade haft
              klassfest. Tjejerna hade stått i kö för att få dansa med just
              den här killen, då han var den som dansade bäst i klassen. Dessutom
              visste han ju hur man skulle föra sig, bjuda upp och tacka för
              dansen. Danslektionerna i skolan hade gett honom självförtroende
              och samtidigt gett klasskompisarna verktyg för att uppföra sig
              och förhålla sig till varandra.
            </seg>
            <seg xml:id="i-c11a143031455fee-0">
              Jag vill med den här berättelsen peka på vikten av kultur i skolan.
              Jag vet att det finns liknande berättelser och erfarenheter från
              kulturarbetare runt omkring i landet, inte minst från kulturarbetare
              som deltagit i Skapande skola.
            </seg>
            <seg xml:id="i-2a958f77828967ff-0">
              Barns och ungas möjligheter att ta del av kultur och utveckla
              sina talanger är en viktig politisk prioritering. Det finns ett
              otroligt mervärde i att kulturen genom professionella kulturskapare
              får utrymme i skolan.
            </seg>
            <seg xml:id="i-117758b277a07467-0">
              Utvärderingar av Skapande skola visar bland annat hur barns och
              ungas delaktighet och inflytande utvecklas när kulturen får ta
              plats i skolan. Det har också bidragit till ett förbättrat samarbetsklimat
              på skolorna och att elevernas självkänsla och självförtroende
              har stärkts. Förutom att eleverna utvecklas på flera plan tror
              jag – nej, jag är övertygad om – att också kulturarbetarna får
              nya viktiga erfarenheter och kunskaper. Samtidigt har det skapat
              arbetstillfällen för professionella konstnärer och andra kulturskapare.
              I framtiden ser jag gärna att Skapande skola når ännu fler elever
              och ännu fler kulturskapare.
            </seg>
            <seg xml:id="i-5e09adfba5c00e8b-0">
              En viktig roll för barns och ungdomars möjligheter att få pröva
              på musik och andra kulturformer spelar så klart kulturskolorna
              i vårt land. Det har också tagits upp här i talarstolen tidigare
              i dag. De musik- och kulturskolor i kommunal regi som finns runt
              om i vårt land är viktiga aktörer för barns och ungdomars kulturskapande.
            </seg>
            <seg xml:id="i-d7270e9dfa74ad4e-0">
              Metoderna att förmedla och inspirera till musik eller andra konstarter
              skiljer sig från kulturskola till kulturskola och från kommun
              till kommun. Jag tänker exempelvis på orkesterskolan i Nykvarn
              där barn spelar i orkester redan från början, innan de ens har
              lärt sig instrumentet på riktigt. Vilken glädje när alla barnen
              gemensamt skapar musik! På kulturskolan i Sundsvall kan man få
              undervisning i muntligt berättande och i kreativt skrivande. I
              Norrtälje kommun kan man välja mellan att gå i den kommunala kulturskolan,
              Roslagens Kulturskola eller den fristående verksamheten Kulturskolan
              i Rimbo. Musik- och kulturskolorna ser alltså olika ut i olika
              kommuner, både till struktur och till verksamhet.
            </seg>
            <seg xml:id="i-804a372dec3eca4c-0">
              Kommunernas möjlighet och frihet att utveckla verksamheten är
              också en viktig del i kulturskolornas framgång. Sedan 2012 arbetar
              Sveriges musik- och kulturskoleråd, Smok, och Sveriges Kommuner
              och Landsting med projektet Kulturskola 2030. Syftet med projektet
              är bland annat att synliggöra på vilket sätt en offentligt finansierad
              pedagogisk kulturverksamhet bör vara utformad för att möta barns
              och ungas kulturutövande. Jag ser fram emot vad det resulterar
              i.
            </seg>
            <seg xml:id="i-e646c37c70f9587d-0">
              Fru talman! Kultur utvecklar samhället vi lever i på flera plan.
              Byar och orter kan överleva, växa och börja blomstra när satsningar
              på kulturen och näringar kopplade till den görs. Kultur bygger
              på kreativitet och spelar en viktig roll för tillväxt och innovation.
              Kultur är viktig för den växande besöksnäringen. Kulturella resurser
              är dessutom förnybara, vilket är välkommet för ett uthålligt näringsliv.
              Vi måste ta till vara den kreativa kraften och fortsätta att utveckla
              modeller för att sprida den i samhället.
            </seg>
            <seg xml:id="i-e4809971482bfe5c-0">
              Det finns också exempel på skatte- och avdragsregler som behöver
              ses över inom det här området. Exempelvis har vi den så kallade
              dansbandsmomsen, som innebär att det är högre moms om ett band
              spelar för en dansande publik än för en konsertpublik. Ett annat
              exempel är att företag får dra av för en ny designmöbel men inte
              för ett konstverk. Vi kan kanske konstatera att det behöver göras
              en bredare översyn när det gäller skatter och avdrag för företagare
              i kultursektorn för att ge bättre och likvärdiga villkor.
            </seg>
            <seg xml:id="i-c0479cd0a59eab15-0">
              Civilsamhället skulle jag också vilja tala lite kort om. Det
              spelar en otroligt viktig roll. Kontakter med andra och bildning
              är viktigt för att kunna orientera sig, forma självständiga uppfattningar
              och aktivt delta i samhället.
            </seg>
            <seg xml:id="i-fd26c2f882631958-0">
              Ett exempel är folkbildningen, där vi gemensamt skapar djupare
              kunskap om vår värld. Att skapa och främja goda villkor för civilsamhället
              och folkbildningen är därför en mycket viktig uppgift. Det visar
              också de satsningar som gjorts på folkbildningen de senaste åren.
            </seg>
            <seg xml:id="i-ec9cc50de0c9fa1e-0">
              Folkhögskolorna till exempel spelar en viktig roll, inte minst
              för ungdomar som behöver eller vill hitta en annan väg att skaffa
              sig kompetens och utbildning. Antalet årsplatser på folkhögskolans
              allmänna kurser utökades också med tusen platser under 2013. En
              satsning som fortsätter under 2014.
            </seg>
            <seg xml:id="i-7673025111d2a638-0">
              Fru talman! Sverige behöver en kulturpolitik som både tar till
              vara kulturarvet och skapar förutsättningar för det nya som växer
              fram. Det är då givet att fortsätta arbeta för bland annat en
              kyrkoantikvarisk ersättning. Det är även betydelsefullt med det
              statliga stöd som finns till trossamfund.
            </seg>
            <seg xml:id="i-05a36aede0e006b3-0">
              En annan del i detta är behovet att digitalt tillgängliggöra
              vårt kulturarv men också se hur vi kan bevara det digitala som
              skapas i dag.
            </seg>
            <seg xml:id="i-f34c07f5786d82a5-0">
              Den digitala utvecklingen öppnar fantastiska möjligheter. Det
              gäller såväl skapande av nya kulturformer som nya sätt att bevara
              och tillgängliggöra kulturarvet. Det har Centerpartiet jobbat
              för, bland annat genom stöd till digitalisering av biografer och
              samlingslokaler.
            </seg>
            <seg xml:id="i-78002a1d6e2243d1-0">
              Den infrastruktur som dessa samlingslokaler utgör kan inte heller
              överskattas. Vi behöver ju träffas även fysiskt. Lokalerna fungerar
              ofta även som ett nav för landsbygdsutveckling. Bygdegårdarna,
              Folkets Hus och nykterhetslogerna tillsammans med studieförbunden
              och föreningarna runt omkring i vårt land är viktiga aktörer när
              det gäller att göra kulturen tillgänglig i hela landet. För mig
              och Centerpartiet är det viktigt att kulturen är just tillgänglig.
            </seg>
            <seg xml:id="i-5065f6f750a59729-0">
              Tillgängligheten bärs upp av tre ben. Det ska inte spela någon
              roll om man har någon funktionsnedsättning, var i landet man bor
              eller vilken social eller ekonomisk situation man lever i. Kulturen
              ska finnas till för alla. Att ge den möjligheten är en självklar
              del av det offentliga uppdraget.
            </seg>
            <seg xml:id="i-940fbf7fd37c514b-0">
              Fru talman! Vi behöver kultur som är tillgänglig för alla för
              att lära känna oss själva, varandra, vår historia och vår samtid
              bättre. Det är inte minst viktigt för ett samhälle som ska vara
              hållbart på lång sikt. Men ibland kan det också räcka med att
              du just put your feet in the air and move them around.
            </seg>
            <seg xml:id="i-dd8a4912e58cb968-0">
              Med det, fru talman, vill jag yrka bifall till utskottets förslag
              och avslag på motionerna.
            </seg>
            <seg xml:id="i-30958fde594c812e-1">
              (Applåder)
            </seg>
          </u>
          <note type="speaker" xml:id="i-68de1a6bf79f3c0e-0">
            Anf. 137 LARS-AXEL NORDELL (KD):
          </note>
          <u who="lars-axel_nordell_07449f" xml:id="i-51ee1370b0b3df03-0">
            <seg xml:id="i-caf3d85b38d9fc18-0">
              Fru talman! Regeringens kulturpolitik slås fast i propositionen
              Tid för kultur från 2009. Målen är ambitiösa. Inte minst kulturarvet
              men även barn och unga står i fokus.
            </seg>
            <seg xml:id="i-19432425dcde4482-0">
              Kulturavsnittet i regeringens höstbudget fortsätter på den utstakade
              vägen. En rad nya satsningar kan noteras i årets kulturbudget.
              För att nämna en sådan satsning gläds jag särskilt åt den nya
              nationella samordningsfunktion för läsfrämjande insatser som föreslås.
            </seg>
            <seg xml:id="i-9eeffbafcf0a3221-0">
              Låt mig fästa kammarens uppmärksamhet på folkbildningsfrågorna.
              Folkhögskolornas och studieförbundens folkbildningsinsatser utgör
              viktiga pusselbitar när det gäller ren kulturutövning men också
              ur ett arbetsmarknadsperspektiv.
            </seg>
            <seg xml:id="i-81b908246d136a08-0">
              Studieförbundens verksamhet skapar en meningsfull fritid för
              många och bidrar inte minst till integrationsarbetet på ett sätt
              som offentliga aktörer har svårt att mäta sig med.
            </seg>
            <seg xml:id="i-12d336e90b57bbb9-0">
              Genom sin speciella pedagogiska tradition betyder folkhögskolorna
              mycket för att motivera och stödja unga arbetslösa som saknar
              kompletta gymnasiebetyg. Jämförande utvärderingar som gjorts mellan
              folkhögskolornas arbete och andra arbetsmarknadsåtgärder stärker
              bilden av att folkhögskolorna har stora förtjänster.
            </seg>
            <seg xml:id="i-9795ef4af71c6f0e-0">
              Det är viktigt att förstå att folkhögskolornas framgångar bygger
              på att det är en fri utbildningsform där huvudmännen själva gör
              sina egna prioriteringar.
            </seg>
            <seg xml:id="i-8b6880514740bc1d-0">
              Det finns ett uttryck som säger att utbildning ger färdighet
              medan folkbildning ger värdighet. Det tycker jag är ett bra uttryck.
              Jag vill verkligen skriva under på att det ger värdighet.
            </seg>
            <seg xml:id="i-b53dbb0cb57489b0-0">
              Det känns glädjande att regeringen inser värdet av folkbildningen.
              Det märks inte bara i budgettexten utan också i de skarpa förslagen,
              bland annat när det gäller att utöka antalet årsplatser på folkhögskolornas
              allmänna kurser.
            </seg>
            <seg xml:id="i-ff1c968d1683f184-0">
              De farhågor som finns, både när det gäller folkhögskolorna och
              kanske framför allt bildningsförbunden, gäller snarare de kommunala
              aktörerna. En del kommuner har drastiskt skurit ned bidragen till
              studieförbunden. Andra har lagt ned den kommunala musik- och kulturskolan.
              I vissa kommuner har man gått så långt att man helt har slutat
              att stödja folkbildningen. Det här är ju på kommunal nivå, och
              det ser lite olika ut i landet, men Socialdemokraterna regerar
              i många kommuner. Det vore bra för Socialdemokraterna om de hade
              en dialog om detta med sitt folk på lokal nivå och på så sätt
              kunde sopa rent framför egen dörr innan de beklagar sig över vad
              regeringen gör i dessa frågor. Det handlar ju ofta om socialdemokratiskt
              styrda kommuner.
            </seg>
            <seg xml:id="i-e5d77867dca7f01b-0">
              Fru talman! Låt mig också säga något om våra museer. Enligt Myndigheten
              för kulturanalys gjordes under 2012 mer än 17,4 miljoner besök
              vid våra museer. Av dessa gjordes ca 7 miljoner besök vid våra
              centralmuseer. Det är som bekant de museer som ligger under statliga
              myndigheter eller statsfinansierade stiftelser. Centralmuseerna
              är ett av våra allra viktigaste kulturarvsverktyg. Kulturarvets
              värde och legitimitet bygger på att det tillgängliggörs för befolkningen.
            </seg>
            <seg xml:id="i-fc07ba9d1bcb9fb1-0">
              När jag var barn fick jag en bok skriven av Tove Jansson. I den
              boken läste jag: Men vem ska trösta knyttet med att säga: lilla
              vän, vad gör man med en snäcka om man ej kan visa den? Det handlar
              om att delad glädje är dubbel glädje, som det heter. Det är när
              vi kan visa andra det som vi tycker är värdefullt och det görs
              tillgängligt som det får ett högre värde än innan.
            </seg>
            <seg xml:id="i-d83de1fa9f814057-0">
              Att tillgängliggöra vår kulturhistoria och vårt kulturarv måste
              ses som en ständigt pågående process. De tekniska framgångarna
              har också breddat frågan om tillgänglighet. Inom ramen för regeringens
              nationella digitaliseringsstrategi Digitalt kulturarv har arbetet
              påbörjats med att planera digitaliseringen av centralmuseernas
              samlingar. Här ligger Sverige redan i framkant internationellt
              sett och är en av de största leverantörerna av kulturarvsdata
              till det europeiska digitala biblioteket.
            </seg>
            <seg xml:id="i-8918905547b2554b-0">
              Samtidigt har centralmuseerna börjat uppträda alltmer i sociala
              medier, vilket också får ses som en form av tillgänglighet och
              ett sätt att komma närmare kanske framför allt en yngre publik.
              Det här är en spännande utveckling av museivärlden som möjliggörs
              via det vägval som regeringen gjort.
            </seg>
            <seg xml:id="i-17381c1c5faa6683-0">
              Men kulturarvet handlar inte enbart om gamla föremål, husgrunder
              och byggnader. Det handlar också om våra folkminnen – våra traditioner,
              våra värderingar och våra kunskaper om olika platser. De gemensamma
              värderingarna, de svenska dialekterna och de berättelser som förts
              vidare genom generationer ingår alla i det som vi kallar för vårt
              immateriella kulturarv. Om vi har god kännedom om kulturarvet
              har vi bättre förutsättningar att kunna utveckla vår egen identitet.
              Det betyder i sin tur att vi får bättre förutsättningar att respektera
              andras kulturer och värden.
            </seg>
            <seg xml:id="i-bb65634af2afc698-0">
              Regeringen lyfter också denna aspekt i budgeten, bland annat
              kopplat till Unescos konvention om skydd av det immateriella kulturarvet.
            </seg>
            <seg xml:id="i-a8a6935ff3c4c4a6-0">
              Vi är många som ser fram emot resultatet av genomförandet av
              digitaliseringen av centralmuseernas samlingar. Låt oss hoppas
              att fler länder tar efter Sverige på detta område och gör sina
              samlingar digitala.
            </seg>
            <seg xml:id="i-b3f5a952ba05d5bd-0">
              Fru talman! Att vi i en tid av ekonomiska oroligheter runt om
              i världen kan klara av att ligga på en fortsatt hög nivå när det
              gäller statliga anslag till kulturen är något vi har anledning
              att vara stolta och glada över. Från Kristdemokraternas sida betonar
              vi dock vikten av att också bredda kulturfinansieringen. För detta
              krävs framför allt ett återupprättat mecenatskap, vilket inte
              är något som vi enkelt kan kommendera fram från denna kammare.
              Men vi kan hjälpa till på vägen.
            </seg>
            <seg xml:id="i-ee428e8dd613abce-0">
              I och med årets budgetproposition kan stiftelser slippa betala
              skatt på den avkastning som går till kulturändamål. Det är ett
              viktigt framsteg som inte har kommit fram speciellt mycket men
              som finns med i budgeten. Jag vill understryka det.
            </seg>
            <seg xml:id="i-9e2d0753b4b54802-0">
              Vi kristdemokrater är också angelägna om att den avdragsrätt
              för gåvor till hjälporganisationer som nu har införts på sikt
              kan utökas så att även gåvor till andra ideella organisationer,
              till exempel kulturutövare, ska kunna bli avdragsgilla och att
              detta också bör införas för företag som vill stötta kultursektorn.
            </seg>
            <seg xml:id="i-659e80d5f0d52edd-0">
              Med de orden, fru talman, ber jag att få yrka bifall till förslaget
              i utskottets betänkande och avslag på motionerna.
            </seg>
          </u>
          <note type="speaker" xml:id="i-7c77263fed213878-0">
            Anf. 138 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-3">
            <seg xml:id="i-b4514a0f51bbbbb4-0">
              Fru talman! Lars-Axel talar varmt om kulturen på många sätt,
              både brett och intressant. Han pratar mycket om folkbildning,
              och det tycker jag är kul. Det är nästan så att Kristdemokraterna
              skulle kunna stötta Miljöpartiets budgetförslag på folkbildningssatsningar,
              om jag tolkade entusiasmen och engagemanget från talarstolen rätt.
            </seg>
            <seg xml:id="i-0fea8a2934dc68c5-0">
              Jag tänkte lyfta fram en fråga som jag inte vet om Lars-Axel
              känner att det går att svara på. Den har tagits upp i dag och
              finns med i en reservation och handlar om Institutet för språk
              och folkminnen. Du nämnde det här med det immateriella kulturarvet,
              och det här är en fråga som rör detta. Din allianskollega sade
              att det som händer inom Institutet för språk och folkminnen endast
              är en organisationsförändring. Men om det nu är en myndighet,
              vilket jag har förstått att det är, har man någonting att säga
              till om från regering och riksdag, antar jag.
            </seg>
            <seg xml:id="i-3ab3f946a0151522-0">
              Det är ganska intressant att titta på hur alliansregeringens
              politik har förändrat myndighetsstrukturen i Sverige. Sedan maktskiftet
              2006 har 55 nya myndigheter kommit till, men hälften av dem har
              hamnat i Helsingfors. Jag tycker att det här är viktigt ur många
              perspektiv. Jag ställer mig bakom reservationen därför att det
              handlar om att vi bryter mot principer som är antagna i Sveriges
              riksdag och där vi har sagt att vi vid lokalisering ska se över
              om myndigheter kan placeras någon annanstans. Det här är en myndighet
              som redan finns, men den slås ihop och centraliseras.
            </seg>
          </u>
          <note type="speaker" xml:id="i-a29e6fdb16cefbb6-0">
            Anf. 139 LARS-AXEL NORDELL (KD) replik:
          </note>
          <u who="lars-axel_nordell_07449f" xml:id="i-51ee1370b0b3df03-1">
            <seg xml:id="i-5e0dcb42da692127-0">
              Fru talman! Tack för frågan, Tina Ehn! Det är jätteviktigt, som
              jag ser det, att vi kan sprida gracerna över landet. Det tycker
              jag är bra om vi gör.
            </seg>
            <seg xml:id="i-f7fdf77d725e5857-0">
              Sedan vet vi att det kan vara svårt att flytta befintliga myndigheter
              eftersom det blir kompetensdränering och så vidare. Vi måste lära
              oss av våra erfarenheter. Det är inte alltid självklart att man
              ska flytta myndigheter enbart av regionalpolitiska skäl, men jag
              håller definitivt med dig om att när det finns möjligheter ska
              man sprida dessa myndigheter över landet så gott man kan så att
              det inte blir en så stor koncentration till huvudstaden. Det är
              ju över huvud taget en koncentration av mycket till Helsingfors,
              som drar till sig allt möjligt som en magnet. Då är det bra om
              vi politiker kan ha uppfattningen att hela Sverige ska leva. På
              så sätt är det rätt.
            </seg>
          </u>
          <note type="speaker" xml:id="i-fa928b229f91b6e9-0">
            Anf. 140 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-4">
            <seg xml:id="i-f0f0260ae10a56e5-0">
              Fru talman! Tack för svaret!
            </seg>
            <seg xml:id="i-b5cb747d076ac0ac-0">
              Jag tänker inte förlänga debatten. Det kommer en till sedan,
              och vi har fler talare. Jag tackar för det svaret och vill bara
              uppmärksamma frågan.
            </seg>
          </u>
          <note type="speaker" xml:id="i-1f01056030563bb3-0">
            Anf. 141 Kultur- och idrottsminister LENA ADELSOHN LILJEROTH
            (M):
          </note>
          <u who="unknown" next="cont" xml:id="i-637dc63dce9ca5d7-0">
            <seg xml:id="i-0c8894a0b290d9d3-0">
              Fru talman! Kära vänner, får jag väl ändå säga här.
            </seg>
            <seg xml:id="i-3c0faf2a15c48cb0-0">
              Inför det kommande året kan regeringen återigen, som alla år
              sedan Alliansen tillträdde, presentera en kulturbudget som rymmer
              ökade resurser, nya investeringar och initiativ för att utveckla
              kulturpolitiken. Mina allianskolleger har också varit inne på
              det.
            </seg>
            <seg xml:id="i-7e715907af993253-0">
              Innan jag går in på de huvudsakliga satsningarna i denna budget
              vill jag säga några ord om förutsättningarna för att kunna driva
              en konstruktiv och utvecklande kulturpolitik.
            </seg>
            <seg xml:id="i-6e6b01c22589cc7e-0">
              När jag, senast för några veckor sedan, deltog vid ett rådsmöte
              med mina kulturministerkolleger från EU-länderna fick jag frågan
              av en av dessa kolleger om hur mycket vi hade varit tvungna att
              minska den svenska kulturbudgeten. När jag då svarade att vi i
              Sverige inte alls hade skurit ned kulturbudgeten, utan tvärtom
              ökat den varje år sedan 2006, var det knappt att jag blev trodd.
              Jag fick upprepa det en gång till. När vi i dag diskuterar åsiktsskillnader
              kring enskilda satsningar – eller nivån på anslagen – bör det
              alltså göras i sitt rätta sammanhang.
            </seg>
            <seg xml:id="i-1bad9d3c799803f9-0">
              Hos våra europeiska grannar är drastiska nedskärningar i kulturbudgetarna
              nämligen en realitet. Det är en realitet som innebär att beslutsfattare
              och kulturpolitiker får debattera hur neddragningar och rationaliseringar
              ska genomföras, snarare än hur kulturens villkor kan förbättras.
              Sådana nedskärningar har slagit mot många europeiska kulturinstitutioner,
              med omvittnade och uppmärksammade exempel från såväl den brittiska
              statens kulturråd som den världsberömda operan La Scala i Milano.
            </seg>
            <seg xml:id="i-39b26089a5c95239-0">
              Detta var också något som lyftes fram offentligt av den världsberömde
              dirigenten Riccardo Muti när han i söndags på Nobelkonserten gästade
              Helsingforss konserthus. Men det gäller inte här. I Sverige har
              vi tack vare en ansvarsfull politik inom alla politikområden som
              ibland krävt svåra avvägningar och som inneburit att det inte
              har gått att lova allt till alla ändå kunnat ta fram nya resurser
              till kulturen.
            </seg>
            <seg xml:id="i-b823917f12621db7-0">
              Regeringen har konsekvent och med tydlig kompass förnyat kulturpolitiken.
              Successivt har vi fört kulturen närmare medborgarna genom att
              regionalisera – och därigenom också vitalisera – samtalet och
              beslutsmakten över stora delar av kulturbudgeten. Kultursamverkansmodellen
              har på relativt kort tid och med höga ambitioner tagits emot mycket
              väl runt om i hela landet. Alla regioner är nu delaktiga, med
              undantag av Helsingfors.
            </seg>
            <seg xml:id="i-3337f5d97a07d201-0">
              För två veckor sedan hade jag ett möte med Sveriges Kommuner
              och Landsting och regionala politiska företrädare från alla regioner
              som deltar i kultursamverkansmodellen. De utvärderingar och rapporter
              som tidigare beskrivit de positiva effekter som modellen har haft
              blev på flera vis bekräftade vid den heldagskonferens vi hade.
              Det är tydligt att kulturen nu har fått en naturlig och framskjuten
              plats i kommuner och regioner och att kulturpolitiken på alla
              nivåer har ingjutits med nytt engagemang och förnyad kraft.
            </seg>
            <seg xml:id="i-253d617f7c7d5dad-0">
              Under Alliansens tid har kulturbudgeten stärkts med närmare 1
              miljard kronor, men utöver ökade resurser och kultursamverkansmodellens
              betydelse har de nya nationella kulturpolitiska målen också varit
              vägledande för en mer aktiv kulturpolitik.
            </seg>
            <seg xml:id="i-9892070fbaf651e7-0">
              Särskilt det nya målet om barns och ungas rätt till kultur, som
              infördes 2009, har stärkt många kulturinstitutioner, och de har
              blivit än mer strategiskt skickliga på att engagera och nå barn
              och unga. I det arbetet har också Skapande skola, som nu uppgår
              till drygt 170 miljoner per år och i år planeras nå över 700 000
              barn, spelat roll för att ge barnen möjlighet att ta del av professionell
              kultur som en naturlig del av sin uppväxt och skolgång.
            </seg>
            <seg xml:id="i-72d314bbf36fcaf8-0">
              Fru talman! Inte långt efter att alliansregeringen tillträdde
              presenterade EU-kommissionen en omfattande kulturvaneundersökning
              av alla EU-länder. Den visade då att Sverige hade en mycket kulturellt
              aktiv befolkning, en kulturell styrkeposition som var värd att
              värna och utveckla. Mot bakgrund av den mätningen från 2007 var
              det med stor nyfikenhet jag tog del av den nya motsvarande undersökningen
              som EU-kommissionen presenterade för bara några veckor sedan.
              Dess värre är den övergripande trenden inom hela EU minskad delaktighet
              och tillgång till kultur.
            </seg>
            <seg xml:id="i-f2866fa4b42c770c-0">
              Återigen är det tydligt att kulturens villkor är beroende av
              den större samhällsutvecklingen. Men glädjande nog har Sverige,
              tvärtemot trenden, ökat i alla kategorier sedan 2007 – i alla
              kategorier sedan 2007.
            </seg>
            <seg xml:id="i-8a1cfdc8db6fc8b0-0">
              Faktum är att Sverige, enligt undersökningen, har högst delaktighet
              och tillgång till kultur i hela EU. Endast Danmark slår oss, och
              då gäller det förekomsten av eget konstnärligt utövande. Men när
              det kommer till att ta del av kulturprogram, läsa böcker, besöka
              museer, gallerier, konserter, teatrar, utnyttja allmänna bibliotek
              och se dans-, balett- eller operaföreställningar ligger vi först
              – av alla EU-länder.
            </seg>
            <seg xml:id="i-b431662e537a182e-0">
              Jag medger att jag studsade till när jag såg att även läsning
              har ökat i Sverige. Det är ju inte riktigt den bilden vi har.
              Men efter närmare studier av tabellerna förstod jag att EU-kommissionen
              börjar mäta först vid 15 års ålder. Om de även tagit med barnen,
              till exempel från sex års ålder, är jag övertygad om att deltagandet
              för svensk del hade blivit ännu starkare – med undantag för läsning,
              men det återkommer vi till senare i en annan debatt.
            </seg>
            <seg xml:id="i-7210a85a9fc38392-0">
              Fru talman! I budgetpropositionen för nästa år presenterar vi
              flera nya initiativ utifrån våra prioriteringar att stärka barns
              och ungas rätt till kultur, förbättra villkoren för den nyskapande
              kulturen och att utveckla kulturarvet för framtiden.
            </seg>
            <seg xml:id="i-b0e3f429c88a1d42-0">
              Kungliga Operan är Sveriges nationalscen för opera och balett.
              Inom sin konstart står den för den högsta konstnärliga kvaliteten
              i landet och bär ett särskilt uppdrag att engagera spetsen av
              utövare och konstnärliga ledare. För att stärka och utveckla opera-
              och balettkonsten har regeringen föreslagit en betydande ambitionshöjning.
            </seg>
            <seg xml:id="i-2371773a6740ce6e-0">
              För att garantera Operans förutsättningar som nationalscen föreslår
              vi en omfattande satsning för att utveckla Operahuset som kulturarv
              och samtidigt skapa nya möjligheter för opera och balett i världsklass.
            </seg>
            <seg xml:id="i-a6ae78f7406a8b06-0">
              En av utgångspunkterna är att göra huset mer öppet och tillgängligt
              för allmänheten. Alla ska ha möjlighet att delta i kulturarvet,
              som det står i våra nationella mål. Nya förutsättningar kan göra
              det möjligt att bredda repertoaren och utveckla barn- och ungdomsverksamheten.
              Genom att skapa nya publika utrymmen och lokaler mot omkringliggande
              kvarter kan trösklarna sänkas och fler känna sig inbjudna till
              Operans utbud av föreställningar och verksamhet.
            </seg>
            <seg xml:id="i-4e6734b2e528e68e-0">
              Problemen med otillräcklig akustik, lutande scengolv, inbyggda
              arbetsmiljöproblem och bristen på tillräckliga repetitionslokaler
              ska också kunna lösas i samband med renoveringen. Målet är en
              ny opera i Operan för att skapa en modern nationalscen, samtidigt
              som det kulturhistoriskt betydelsefulla Operahuset kan bevaras
              och utvecklas.
            </seg>
            <seg xml:id="i-39fab934a35bc3ce-0">
              Den nya Kungliga Operan är en omfattande framtida investering
              i konst och kultur som sträcker sig över många år framöver. Sammantaget
              får ombyggnaden kosta upp till 2 miljarder kronor – det är mycket
              pengar – och en förstudie ska presenteras under 2014. När huset
              står klart kommer det att förena samtidens konstnärliga krav med
              styrkan i ett levande kulturarv.
            </seg>
            <seg xml:id="i-af59d33ee979d5f1-0">
              En annan fråga, fru talman, med stor betydelse för scenkonsten
              i hela Sverige är pensionssystemet för anställda inom den statligt
              understödda scenkonsten. Totalt berörs ungefär 5 700 anställda
              vid ett sextiotal institutioner över hela landet. Den här frågan
              har varit olöst i närmare två decennier, men regeringen har i
              budgeten för nästa år presenterat inriktningen för en lösning
              som ska gälla från och med den 1 januari 2015. Då inleds övergången
              till ett nytt kollektivavtalsreglerat pensionssystem. I likhet
              med vad som gäller för den övriga arbetsmarknaden ska pensionsvillkoren
              framöver fullt ut regleras av parterna på området.
            </seg>
            <seg xml:id="i-af213227974b991f-0">
              Utgångspunkter för regeringens reformering av pensionerna är
              att upprätthålla arbetslinjen och en fortsatt hög konstnärlig
              kvalitet vid institutionerna. Den statliga finansieringen ska
              därför ge möjligheter till omställning och karriärväxling för
              yrkesgrupper som av konstnärliga och inte minst av fysiska skäl
              inte kan arbeta inom sina konstnärliga yrken tills de fyllt 65
              år.
            </seg>
            <seg xml:id="i-3c7e4c8944e1cd36-0">
              Den nuvarande statliga regleringen av tjänstepensionerna för
              anställda vid scenkonstinstitutionerna, genom den så kallade PISA-förordningen,
              avvecklas under en femårsperiod från och med 2015. Övergången
              från dagens pensionssystem till ett nytt och mer modernt pensionssystem,
              som ska motsvara den övriga arbetsmarknaden och erbjuda möjlighet
              till omställning och karriärväxling, frigör resurser.
            </seg>
            <seg xml:id="i-1956d5b430ec8f4f-0">
              Viktigt att påpeka är att alla medel som frigörs ska stanna inom
              scenkonstområdet. Pengarna ska gå till att stärka kvaliteten på
              scenkonstområdet, men hur det ska gå till, hur den närmare utformningen
              ska ske, avgörs inte av oss politiker eller av Kulturdepartementet,
              utan ska tas fram i dialog med berörda aktörer på scenkonstområdet,
              självklart.
            </seg>
            <seg xml:id="i-ff83599b01ea3424-0">
              Fru talman! En del i att bevara, använda och utveckla ett levande
              kulturarv för framtiden är att ta hand om det svenska filmarvet.
              Svensk film är känd över hela världen och speglar vårt lands historia
              och samhällsliv. Nya filmer görs i digitalt format, men det är
              angeläget att också äldre svensk film kan visas. Äldre filmer,
              vilket i det här fallet kan innebära att de endast är ett par
              år gamla, används ofta vid skolbiovisningar och av lokala filmklubbar
              och festivaler.
            </seg>
            <seg xml:id="i-abc12da6a801e69d-0">
              Det svenska filmarvet är därtill en del i arbetet med att främja
              Sverigebilden och intresset för svensk film i utlandet. Därför
              investerar vi 40 miljoner kronor under perioden 2014–2018. Tillskottet
              till Filminstitutet innebär att minst 500 svenska filmer kan omvandlas
              från analoga till digitala kopior.
            </seg>
            <seg xml:id="i-563e478bb1a5c71f-0">
              Många andra insatser för kulturområdet ryms också i nästa års
              budget. För att nämna några har regeringen bland annat föreslagit
              att slopa betalningsskyldigheten för polisbevakningskostnader
              vid kultur- och idrottsevenemang. 20 miljoner kronor är avsatta
              för detta ändamål. Dessutom blir det ökade medel till Statens
              historiska museer, till Myndigheten för kulturanalys så att de
              bättre ska kunna utveckla den officiella statistiken på kulturområdet,
              till Föreningen Svensk Form, till Thielska galleriet, till Drottningholms
              Slottsteater och till mycket annat.
            </seg>
            <seg xml:id="i-5a08b3a285b86a63-0">
              Regeringen föreslår att den nuvarande politiken kring de nationella
              målen för arkitektur, form och design följs upp. Det finns ett
              behov att undersöka vilka effekter programmet haft i praktiken
              och hur de förhåller sig till den omvärld som finns. Vidare ska
              avtalet om konstnärers medverkan och ersättning vid utställningar,
              det så kallade MU-avtalet, förenklas och förtydligas så att det
              blir lättare att tillämpa.
            </seg>
            <seg xml:id="i-4f437f272a1dc760-0">
              Vi kommer senare i dag att få tillfälle att debattera propositionen
              Läsa för livet , där satsningarna på bland annat förstärkningar
              inom litteratur, läsfrämjande och språkvård återfinns i sitt fulla
              sammanhang. Vi föreslår i budgeten att Statens kulturråd får 15
              miljoner kronor extra för läsfrämjande insatser på nationell nivå.
            </seg>
            <seg xml:id="i-4dd96cb83504ec2d-0">
              Avslutningsvis, fru talman, vill jag säga att vi fortsätter att
              förstärka och fördjupa kulturpolitiken det närmaste året. Vi kommer
              fortsatt att prioritera barns och ungas rätt till kultur och se
              till att även yngre och kommande generationer har tillgång till
              kulturen som en given del i deras resa genom livet.
            </seg>
          </u>
          <note xml:id="i-ad254901efa0e45a-0">
            Anf. 142 GUNILLA CARLSSON i Hisings Backa (S) replik:
          </note>
          <u who="unknown" prev="cont" xml:id="i-bb9b71dda738870f-0">
            <seg xml:id="i-a35a1f5ef56cf5dd-0">
              Fru talman! Tack, kulturministern, för anförandet! Det är bra
              att Sverige står upp för kulturen, men regeringen har också gjort
              en hel del andra prioriteringar. Inte minst har man gjort stora
              skattesänkningar. Man hade kunnat lägga lite mer resurser på kulturområdet.
              Det väljer vi att göra i vårt budgetalternativ. Vi lägger närmare
              600 miljoner mer än regeringen.
            </seg>
            <seg xml:id="i-5254547609951bb3-0">
              I stora delar handlar det om att man behöver mer resurser inom
              kulturområdet. I dag har många grupper inte möjlighet att ta del
              av kulturen. Vi lyfter fram musik- och kulturskolan som exempel
              men också möjligheten till en aktiv fritid genom idrottsrörelsen
              och Svenskt Friluftsliv.
            </seg>
            <seg xml:id="i-6fbfc25907c719ac-0">
              Jag skulle vilja fråga om kulturskolan. Det ser mycket olika
              ut i kommunerna. I vissa fall finns ingen kulturskola, i andra
              fall är avgifterna väldigt höga, vilket gör att alla barn och
              unga inte kan delta. Om barn och unga är den prioriterade gruppen
              för kulturministern, varför ser man då inte till detta? Man ska
              inte lägga sig i den kommunala verksamheten, men man måste se
              att det finns stora skillnader.
            </seg>
            <seg xml:id="i-0ebe6f2ac15045ca-0">
              Vi lägger till exempel fram ett förslag om stimulansbidrag –
              något som Smok också har föreslagit – för att hålla nere avgifterna
              och höja kvaliteten. Dessutom skulle vi vilja ha en nationell
              strategi för kulturskolornas verksamhet och därmed ge alla barn
              och unga i hela Sverige den möjligheten.
            </seg>
          </u>
          <note type="speaker" xml:id="i-a14b92ddae231622-0">
            Anf. 143 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" next="cont" xml:id="i-637dc63dce9ca5d7-1">
            <seg xml:id="i-bb757f79ab4b88d3-0">
              Fru talman! Jag instämmer absolut i det som Gunilla Carlsson
              säger om kultur- och musikskolornas betydelse och höga kvalitet.
              De är oerhört viktiga.
            </seg>
            <seg xml:id="i-73e0f67f743d706a-0">
              När det gäller skattesänkningarna, visst är det bra? Människor
              får behålla mer av sina egna pengar. Det är klart att det måste
              finnas någonting som skiljer blocken åt. Här finns en tydlig skillnad.
              Sedan alliansregeringen tillträdde har vi sänkt skatten år efter
              år. Människor har fått mer pengar. Många har valt att investera
              i just kultur och fritid. Det tycker jag är mycket bra.
            </seg>
            <seg xml:id="i-6a75241fe8b5ebff-0">
              Sedan har vi faktiskt en ny politik som handlar om delegering.
              Jag nämnde kultursamverkansmodellen i mitt anförande. Där har
              man regionalt betydligt större inflytande över hur de statliga
              medlen används men också möjligheter att hitta nya samverkansmodeller.
              Det Gunilla Carlsson sade om exempelvis musikskolan eller kulturskolan,
              som ju finns i väldigt många kommuner, är alldeles utmärkt att
              ta upp i en diskussion regionalt. Allting behöver inte beslutas
              på nationell nivå. Det kan vara en utmärkt sådan fråga just för
              att barns och ungas rätt till kultur är ett nationellt mål. Det
              är ett mål som man inte kan förhandla bort.
            </seg>
            <seg xml:id="i-a07a19e8c8ca5b40-0">
              När vi talar om Skapande skola – vi kanske kommer in på det,
              jag hoppas det – kan jag till min glädje se att Skapande skola
              inneburit att många regioner och kommuner ökat sina bidrag till
              barn- och ungdomskulturen.
            </seg>
          </u>
          <note xml:id="i-8dbe58d4556e4d54-0">
            Anf. 144 GUNILLA CARLSSON i Hisings Backa (S) replik:
          </note>
          <u who="unknown" prev="cont" xml:id="i-bb9b71dda738870f-1">
            <seg xml:id="i-13db35f34ead39f5-0">
              Fru talman! Här finns väl en av de stora skillnaderna. Jag tror
              på att vi ska ha en nationell kulturpolitik och att vi genom politiska
              beslut kan styra över vilka förändringar som ska ske. För mig
              handlar det inte om att jobbskatteavdragen skulle vara den största
              kulturpolitiska reformen, vilket jag vet att kulturministern har
              sagt. Hon säger att de som har fått lite mer i plånboken kan köpa
              sig mer kultur. Men de som har varit med och betalat detta då?
              Det är jättestora grupper som har fått mindre i plånboken. Vi
              ser ökade ekonomiska klyftor i samhället. Vad säger man då? Nej,
              tyvärr, ni kan inte ta del av kultur, för ni har inte fått mer
              i plånboken. För mig handlar det om att vi måste se till att alla
              får den möjligheten.
            </seg>
            <seg xml:id="i-9881008df831ab0c-0">
              Skapande skola har vi inte motsatt oss från Socialdemokraternas
              sida. Däremot ser jag med stor oro på den rapport som kommit nu.
              Återigen pekar man på olikheterna i möjligheten för barn att ta
              del av Skapande skola. Det är bara ungefär hälften av alla elever
              som har fått ta del av Skapande skola. Man skulle ha kunnat göra
              en förändring för att se till att alla får ta del av resurserna
              till Skapande skola. Men det har inte skett.
            </seg>
            <seg xml:id="i-5b666867322f4b06-0">
              Det finns många andra delar i den här rapporten. Är det egentligen
              de professionella scenkonstarbetarna som har fått ta del av detta,
              eller är det andra som har fått jobba med Skapande skola? Det
              var också en tanke. Vad finns det för undanträngningseffekter?
              Det finns jättemycket i denna rapport. Vi skulle vilja se en ordentlig
              utvärdering av Skapande skola, där Kulturrådet och Myndigheten
              för kulturanalys finge titta på vad det här egentligen har genererat
              och hur satsningen på Skapande skola ser ut.
            </seg>
            <seg xml:id="i-d08e3821cd5d6175-0">
              Jag skulle också vilja ställa en fråga till kulturministern om
              det som hon inte pratar så mycket om längre, nämligen Kulturarvslyftet,
              men nu är min talartid ute.
            </seg>
          </u>
          <note type="speaker" xml:id="i-7510b5a747b29be9-0">
            Anf. 145 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-0">
            <seg xml:id="i-5ba0bfe3c656d643-0">
              Fru talman! Kulturarvslyftet har berörts av Cecilia Magnusson.
              Jag har bara två minuters talartid och tänker koncentrera mig
              på Skapande skola.
            </seg>
            <seg xml:id="i-79ac33cfeaad501a-0">
              Oppositionen gjorde sig lite lustig över att vi tillsatte en
              ny myndighet, Myndigheten för kulturanalys, Myka. Men den är väldigt
              viktig för att man ska se hur genomslaget blir av de reformer
              vi gör och vad vi kan göra bättre. Gunilla Carlsson ägnade sig
              åt svartmålning. Det gör oppositionen, förstod jag av Lars Ohly.
              Men Skapande skola har enligt Myka uppmärksammat skolan på kulturaktiviteter,
              också i glesbygdskommuner där man har problem. Allt bättre planer
              tas fram. När eleverna blir delaktiga blir också genomslaget bättre.
            </seg>
            <seg xml:id="i-c4dd3d2be8064a09-0">
              Det var väldigt intressant att se hur betydelsefullt det här
              är. Detta är någonting vi kan arbeta med i dialogen inte minst
              med Kulturrådet. Det är viktigt att eleverna känner att Skapande
              skola är för dem.
            </seg>
            <seg xml:id="i-c51b7b0e84b383f7-0">
              Det har blivit bättre samarbete mellan skolor, kulturaktörer
              och kulturinstitutioner. Samtliga kommuner har någon gång sökt
              bidrag. Två tredjedelar av kommunerna har fått bidrag i minst
              fem av sex år. Många kommuner kompletterar Skapande skola med
              upp till 20 procent, som jag nämnde nyss. År 2011 fick 55 procent
              av eleverna del i Skapande skola. I år beräknar Kulturrådet och
              Myka att det blir 69 procent. Den här undersökningen visar också
              att elevernas kritiska tänkande, analysförmåga, samarbetsvilja
              och självständighet stärks.
            </seg>
            <seg xml:id="i-2a7005ceac616528-0">
              Inget av det här fanns under er tid. Skapande skola är nytt.
              Det är Alliansen som har infört det. Jag tycker att Gunilla Carlsson
              ska vara glad.
            </seg>
          </u>
          <note type="speaker" xml:id="i-6a91deecff6f3693-0">
            Anf. 146 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-5">
            <seg xml:id="i-8784e54732688e0d-0">
              Fru talman! Jag tänkte ta upp frågeställningen om Skapande skola
              kontra musik- och kulturskolorna i Sverige och den efterfrågan
              som finns på en nationell strategi. Det har kommit en viss kritik
              från Myndigheten för kulturanalys för att satsningen på Skapande
              skola bara når hälften av eleverna. Satsningen går också i första
              hand till skolor som redan jobbar mycket med kultur. Dessutom
              söker små kommuner bidraget i mycket mindre utsträckning än stora
              kommuner; jag som gärna har ett landsbygdsperspektiv i politiken
              suckar djupt. Många elever känner sig inte alls delaktiga. Det
              finns en hel del saker som kritiseras. Samtidigt tror jag att
              det sker mycket bra saker.
            </seg>
            <seg xml:id="i-9c592f6d1d131104-0">
              Men vi har också musik- och kulturskolor i Sverige. De utgör
              en redan befintlig infrastruktur och eftersöker möjligheter att
              få rikspolitiken att bry sig om dem mer. Jag tycker att vi behöver
              göra det och inte alltid svara Skapande skola på frågor om musik-
              och kulturskolor och andra rättigheter och delaktigheter. Vi ska
              särskilt uppmärksamma barns och ungas rätt till kultur, som sagts
              här. Det har med de kulturpolitiska målen att göra. Detta gör
              också musik- och kulturskolorna i mycket hög grad.
            </seg>
            <seg xml:id="i-b2bd08ffda03d3c4-0">
              Det finns några saker som man skulle kunna titta på. Förutom
              att det saknas en strategi har man inte utvärderat någonting runt
              musik- och kulturskolorna på 60 år. Det behövs dessutom utvärdering
              av verksamhetens personalförsörjning.
            </seg>
          </u>
          <note type="speaker" xml:id="i-bf3a4277e55d378b-0">
            Anf. 147 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-1">
            <seg xml:id="i-6b8c7d71628d8bc4-0">
              Fru talman! Jag tror att Tina Ehn var med på den konferens vi
              hade förra veckan. Om inte så borde hon ha varit med. Det var
              väldigt intressant när Myndigheten för kulturanalys tillsammans
              med forskare beskrev hur Skapande skola fungerat.
            </seg>
            <seg xml:id="i-ae2921e925a56653-0">
              Nu kommer jag att bekräfta en del av det som Tina Ehn sade. Jag
              nämnde det också alldeles nyss i samtalet med Gunilla Carlsson.
              Det är ett tjugotal kommuner som har svårt att använda sig av
              medlen för Skapande skola. Men som det påpekades på konferensen
              är det väldigt mycket som de kommunerna har svårt med. Det finns
              inte resurser. Kommunerna är för små. De kan inte ta del av Lärarlyftet
              och en del andra satsningar som det finns möjlighet att söka pengar
              till. Problemet ligger inte hos Skapande skola. Det ligger i att
              kommunerna är små och har väldigt liten administration. Detta
              lyfte jag fram, liksom elevers delaktighet, som har betydelse
              för att Skapande skola ska få genomslag och kunna ge eleverna
              det som vi vill att de ska få: lust till skapande, kunskap om
              kulturen och ett stärkt lärande.
            </seg>
            <seg xml:id="i-5eeb5cd11ebf6ae2-0">
              Att skolor som är vana att arbeta med kultur lättare kan tillgodogöra
              sig dessa medel är heller inte märkligt. Det kunde jag se redan
              första året. Men det var bra att få det tydligt skrivet, för det
              gör att vi vet hur vi ska stärka Skapande skola så att satsningen
              når fler barn och gör dem delaktiga, inte minst på små orter,
              när man tar fram kulturplanen. Detta tycker jag är viktigt, och
              det påpekade jag i det samtal som vi hade.
            </seg>
          </u>
          <note type="speaker" xml:id="i-d628ebb8e17c14aa-0">
            Anf. 148 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-6">
            <seg xml:id="i-aec740a7deaa5602-0">
              Fru talman! Ja, detta är viktigt och intressant. Även om det
              inte är så konstigt måste vi ta tag i frågan. Då litar jag på
              att det är någonting som också kulturministern ser som viktigt.
              Det kanske löser sig. Det vore jättebra.
            </seg>
            <seg xml:id="i-9bc1590cccd4fc2c-0">
              Jag vill ta upp ytterligare en fråga. När vi nu pratar om barns
              och ungas rätt till kultur vill jag fortfarande vara lite envis
              och prata om musik- och kulturskolan i Sverige och den brist på
              uppbackning som man känner där. Detta har också Sveriges musik-
              och kulturskoleråd varit i utskottet och berättat om. Man saknar
              en övergripande strategi för samordning. Man säger att nationell
              utvärdering inte skett på 60 år. Man saknar tydliga riktlinjer
              om musik- och kulturskolans uppdrag.
            </seg>
            <seg xml:id="i-4627b97e3448b6fd-0">
              Det behövs även utvärderingar av verksamhetens personalförsörjning.
              Jag har själv besökt en plats här i Helsingfors där man brukar
              utbilda musik- och kulturskolelärare. Där säger man att det är
              otroligt komplicerat och ses som mindre viktigt. Hela utbildningssystemet
              har ändrats, och detta faller mellan stolarna. Personalförsörjningen
              till musik- och kulturskolorna är hotad av ett antal orsaker.
              Delvis har det att göra med Utbildningsdepartementets förändringar
              av gymnasiestrukturen.
            </seg>
            <seg xml:id="i-9c6a008f9b912af1-0">
              Det här tycker jag är minst lika allvarligt som mycket annat
              i fråga om barns och ungas rätt till kultur. Jag skulle vilja
              fråga kulturministern hur hon ser på de här bristerna och problemen
              när det gäller musik- och kulturskolans uppdrag i dag.
            </seg>
          </u>
          <note type="speaker" xml:id="i-a51c7dee3bd5b7e5-0">
            Anf. 149 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-2">
            <seg xml:id="i-d5b5fefb9c2ca982-0">
              Fru talman! Vi vet alla att musik- och kulturskolorna är en kommunal
              angelägenhet och att man också vill ha det så. Om det stämmer
              som Tina Ehn säger att det här inte har utvärderats på 60 år och
              om – jag säger inte att det är så – det skulle vara en statlig
              uppgift, alltså en uppgift för Kulturrådet eller regeringen att
              utvärdera, är vi nog många som är skyldiga.
            </seg>
            <seg xml:id="i-9d6d0372f023251b-0">
              Som jag sade i diskussionen med Gunilla Carlsson tycker jag att
              detta är en alldeles utmärkt fråga att ta upp i samverkansmodellen,
              också i en dialog med SKL, för det är möjligen där som man kan
              göra något. Musik- och kulturskolorna är ingen statlig angelägenhet.
              De är alldeles utmärkta där de finns.
            </seg>
            <seg xml:id="i-96a38a51b04a47f2-0">
              Avslutningsvis, apropå att en del säger att det är dyrt med musik-
              och kulturskolor: Genomsnittsavgiften tror jag ligger på ungefär
              1 500 kronor om året. Det kan betecknas som mycket eller lite.
              Men sänkta skatter kan faktiskt betyda mer kultur. Jag säger inte
              att det är den viktigaste kulturpolitiska reformen, men jag säger
              att det är en kulturpolitisk reform. Nu vet jag att Miljöpartiet
              är emot jobbskatteavdrag, men det senaste avdraget, som uppgår
              till mellan 2 500 och 3 500 kronor, räcker exempelvis till avgiften
              för två barn i den kommunala musik- och kulturskolan under ett
              år. För dem som kanske inte har ett arbete finns det en fritidspeng
              på 3 000 kronor om året som också föreslås i regeringens budget
              för dem som har försörjningsstöd och annars inte kan betala. Det
              kan också användas till musik- och kulturskolan.
            </seg>
          </u>
          <note type="speaker" xml:id="i-f950663f5deabcf3-0">
            Anf. 150 LARS OHLY (V) replik:
          </note>
          <u who="lars_ohly_9f9bb3" xml:id="i-4a30328392c0ea8c-6">
            <seg xml:id="i-69d0bb3e6670e98f-0">
              Fru talman! Förra gången jag berömde Lena Adelsohn Liljeroth
              för att hon var närvarande i kammaren tog hon det närmast som
              en förolämpning. Jag vill dock upprepa berömmet. Jag tycker att
              det är bra att vi har en kulturminister som faktiskt deltar i
              debatterna i kammaren när det gäller både budgeten och andra propositioner.
            </seg>
            <seg xml:id="i-d076b50fe4bd63e0-0">
              Slut på berömmet.
            </seg>
            <seg xml:id="i-df5d97989f7efff1-0">
              De kulturpolitiska reformer som regeringen brukar berömma sig
              av är dels jobbskatteavdraget, som ju inte är en kulturpolitisk
              reform utan handlar om att öka klyftor och om att slå mot arbetslösa
              och sjuka, dels Kulturarvslyftet. Det var det stora flaggskeppet.
              Det blev ingen succé. Det blev inget av allt det ni förutspådde.
              Det blev ett rejält fiasko. Tänk att det ska vara så förbaskat
              svårt att erkänna ett fiasko! Tänk att det ska vara så svårt att
              säga att ni hade fel, för det hade ni på punkt efter punkt. Allt
              det ni sade misslyckades.
            </seg>
            <seg xml:id="i-cb00972c3ed958a9-0">
              Det finns ett berömt citat som tillskrivs Benjamin Disraeli:
              Det finns tre sorters lögn – lögn, förbannad lögn och statistik.
              Jag roade mig med att ta fram statistik från en hemsida som heter
              minedu.fi, alltså det finska kultur- och utbildningsdepartementet,
              som har samlat Nordic Databank Culture, Nordisk statistisk årsbok
              och Cultural Statistics. Där visar det sig att Sverige inte alls
              ligger i topp.
            </seg>
            <seg xml:id="i-0c70d99f306c0169-0">
              När det gäller kulturarbetskraftens andel av hela arbetskraften
              ligger Danmark, Sverige och Finland lika, men Norge och Island
              är bättre. När det gäller biobesök har vi näst lägst antal i Norden
              – bara Finland är sämre. Vi har minst antal teaterbesök. Vi har
              näst minst antal museibesök. Finland och Danmark har fler bibliotekslån,
              och Finland har för övrigt flest bibliotek i hela Norden. När
              det gäller offentliga sammanslutningars kulturutgifter som andel
              av bnp är Sverige sämst och Island bäst.
            </seg>
            <seg xml:id="i-3d9a5c4e01d6129e-0">
              Detta är inte direkt smickrande. Men statistik kan som sagt användas
              på olika sätt. Jag tror att det ger mer att jämföra oss med de
              nordiska länderna än att jämföra oss med EU-länderna.
            </seg>
          </u>
          <note type="speaker" xml:id="i-c49e768dcb57f39e-0">
            Anf. 151 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-3">
            <seg xml:id="i-10a2b9209a6af62d-0">
              Fru talman! Det är intressant att Lars Ohly hänvisar till Finland.
              Där har man förvisso en socialist som kulturminister, men jag
              vet att han har haft ganska tufft med att skära ned sin budget.
              Vi kan jämföra EU-kommissionens statistik med den statistik som
              Lars Ohly nyss återgav delar av. Jag tror nog mer på EU-kommissionen
              i det här fallet. Den är dessutom mer aktuell.
            </seg>
            <seg xml:id="i-50ef153599712cf5-0">
              Lars Ohly ondgjorde sig över kulturpolitiken och hur svårt det
              är att vara kulturskapare. Det är det. Det vet jag som har skrivit
              böcker. Det är inget man blir förmögen på, även om det är roligt
              och tacksamt på andra sätt. Men i så fall måste det ha varit ännu
              värre under den tid Lars Ohly fanns med i regeringsunderlaget.
              Sedan dess har faktiskt kulturbudgeten stärkts och det har kommit
              till mycket mer för att underlätta för kulturskapare: Skapande
              skola, kultursamverkansmodellen, Kultur och hälsa för äldre, höjd
              biblioteksersättning, MU-avtalet, och lägre skatter för alla,
              även för kulturskapare. Vi har bildat Musikalliansen. Den fanns
              inte tidigare.
            </seg>
            <seg xml:id="i-781c590a7a546325-0">
              Allt fler får arbetslivsstipendier. Det har gjorts satsningar
              på jämställdhet. Vi ser nu äntligen ut att kunna lösa frågan om
              scenkonstpensionerna. Det handlar om bättre tillgänglighet för
              alla, om Kulturbryggan och om mer medel från Postkodlotteriet
              och privata initiativtagare och, som Lars-Axel Nordell nyss nämnde,
              möjligheten att kunna stödja kulturen utan att det behöver beskattas,
              genom stiftelser. Det är mycket som har blivit bättre.
            </seg>
            <seg xml:id="i-0780a46dab74a160-0">
              Sedan hoppas jag att Lars Ohly slutar använda citat som han vet
              är felaktiga. Jag har aldrig sagt att jag är underhållningsminister.
              Det kan vara bra att ibland undersöka källor eller fråga mig om
              det verkligen stämmer att jag har sagt så. Det låter väldigt konstigt,
              och det är konstigt. Jag har aldrig sagt det.
            </seg>
          </u>
          <note type="speaker" xml:id="i-37ed8b8ded9d63ac-0">
            Anf. 152 LARS OHLY (V) replik:
          </note>
          <u who="lars_ohly_9f9bb3" xml:id="i-4a30328392c0ea8c-7">
            <seg xml:id="i-d2c5f1448ba1c30b-0">
              Fru talman! Underhållningsministercitatet är ett vida spritt
              citat. Är det felaktigt ber jag om ursäkt. Citatet löd så här:
              Jag skulle gärna hellre kalla mig underhållningsminister än kulturminister.
              Jag måste säga att det inte låter helt omöjligt att de orden kunde
              ha hoppat ur Lena Adelsohn Liljeroths mun.
            </seg>
            <seg xml:id="i-1fd35025eb43decc-0">
              Jag ifrågasätter inte EU-kommissionens statistik, men den mäter
              andra saker. Den statistik som minedu.fi, alltså det finska utbildnings-
              och kulturministeriet, har sammanställt från mängder av olika
              statistiska källor är en sammanvägning av olika kulturella aktiviteter
              och kulturens betydelse i de nordiska samhällena. Här visar det
              sig svart på vitt att det inte finns så stor anledning för en
              kulturminister i Sverige att slå sig för bröstet.
            </seg>
            <seg xml:id="i-4cfa0501c717f0c3-0">
              Kulturarbetskraftens andel av hela arbetskraften är mindre i
              Sverige än i Norge och Island. Vi har näst minst antal biobesök
              – bara Finland är sämre. Vi har minst antal teaterbesök per invånare
              av alla de fem nordiska länderna. Vi har näst minst antal museibesök.
              Både Finland och Danmark slår oss när det gäller bibliotekslån,
              och Finland ligger skyhögt över oss när det gäller antal bibliotek.
              När det gäller offentliga sammanslutningars kulturutgifter som
              andel av bnp är Sverige sämst. Island är det land som håller kulturens
              fana högt i Norden. På Island är man på nästan samtliga punkter
              bättre än Sverige.
            </seg>
            <seg xml:id="i-d48626e30a619e5e-0">
              Kanske lite ödmjukhet skulle vara på sin plats. Det finns en
              möjlighet att förbättra kulturens ställning i Sverige, men då
              krävs det en ny kulturminister och en ny kulturpolitik.
            </seg>
          </u>
          <note type="speaker" xml:id="i-acb3786c08b47286-0">
            Anf. 153 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-4">
            <seg xml:id="i-ab61c4a2b2bdc386-0">
              Fru talman! Jag är gärna ödmjuk, men inte när det gäller förhållandet
              till Lars Ohly. Jag är väldigt stolt över det som vi har gjort
              – att vi har ökat kulturbudgeten, att kulturen tar plats på fler
              områden och att man nu också diskuterar kultur som ett redskap
              i vården.
            </seg>
            <seg xml:id="i-688d438720fdb994-0">
              Att kulturen ska finnas i skolan är självklart, liksom att kulturen
              ska finnas i biståndet och i handelsförbindelserna när vi talar
              om kulturella och kreativa näringar.
            </seg>
            <seg xml:id="i-f698556c7887f2ea-0">
              När det gäller citatet säger Lars Ohly: Eftersom det är vida
              spritt måste det vara sant. Jag vet inte hur många gånger jag
              ska behöva säga detta. Det var lika fel i fjol och i förfjol när
              Lars Ohly återanvände det. På samma sätt sade han nu liksom förra
              året och, tror jag, året innan att han har fått försvara mig i
              kulturdebatten. Det är väl roligt om det händer, men jag tror
              honom inte riktigt.
            </seg>
            <seg xml:id="i-dc70cce053120b5c-0">
              Jag har talat om hur viktigt det är att public service står för
              bildning och tillgänglighet och inte har för mycket program som
              konkurrerar med de kommersiella kanalerna, och vi stärker stödet
              till Utbildningsradion för just detta, medan jag ställer mig skeptisk
              till många av de andra program som ibland prioriteras. Är det
              detta som Lars Ohly menar karakteriserar mig som underhållningsminister?
              Jag tycker att det är dåligt.
            </seg>
          </u>
          <note type="speaker" xml:id="i-268d44bb45d2bede-0">
            Anf. 154 PETER JOHNSSON (S):
          </note>
          <u who="peter_johnsson_0e66d2" xml:id="i-f179745ead22a55b-0">
            <seg xml:id="i-641fc0875b9cf4eb-0">
              Fru talman! Jag ska komma in på idrotts- och friluftslivsfrågor
              om en liten stund. Det har inte sagts så många ord om just det
              området i dagens debatt. Jag ska ta upp två specifika områden.
            </seg>
            <seg xml:id="i-85e730f184e7894b-0">
              Först vill jag gratulera min egen hemkommun, Trollhättan, som
              utsetts till årets kulturkommun. Trollhättan styrs av socialdemokrater
              i egen majoritet. Vi har byggt upp en kulturbyrå i skolan. Vi
              har kulturhuset Kronan i ett av våra miljonprogramsområden. Vi
              har ett ungdomens kulturhus som heter N3. Vi har Film i Väst och
              mycket kultur. Det är därför att vi ser kulturen som välfärdens
              kärna. Per Lodenius sade förut att kulturen är civilisationens
              kärna. Jag håller med om det, men jag har aldrig hört en företrädare
              för Alliansen säga att det ingår i välfärdens kärna. Frågan är:
              Hur kan man definiera det? Det kan ni fundera på en stund.
            </seg>
            <seg xml:id="i-706671d848961a0b-0">
              Vi ser ett samhälle växa fram där orättvisorna ökar liksom människors
              rädsla för att bli arbetslös eller mista sin arbetsförmåga på
              grund av sjukdom eller arbetsskada och därmed få en inkomstförsämring.
              Det gör att den kanske enda prioritering man måste göra är att
              få dagen att gå ihop.
            </seg>
            <seg xml:id="i-d33a32668daf061d-0">
              Vilken start får barnen när föräldrarna måste säga: Tyvärr, du
              kan inte åka med på en friluftsaktivitet i skolan, för vi har
              inte råd. De kanske inte har råd att låta barnen vara med i en
              idrottsförening.
            </seg>
            <seg xml:id="i-bc925a9b92135ddf-0">
              Detta kommer till syvende och sist att leda till att ambitionen
              hos Sveriges största folkrörelse, friluftsliv och idrott, att
              alla barn och ungdomar ska få möjlighet att pröva på många idrotter
              och aktiviteter för att hitta just sin idrott eller sin aktivitet,
              kan förändras i grunden.
            </seg>
            <seg xml:id="i-ff8f6d10c0fb02a9-0">
              Den generella välfärden bygger på solidaritet, rättvisa och jämlikhet.
              Det har skapat det svenska idrottsundret.
            </seg>
            <seg xml:id="i-539294cbd03adb2c-0">
              I vår budget lägger vi, som Gunilla Carlsson nämnde tidigare,
              300 miljoner mer än regeringen för att skapa ett nytt handslag
              till idrotten, med en tydlig inriktning att bekämpa de orättvisor
              som nu växer fram. Målsättningen måste vara att behandla alla
              barn och ungdomar på ett likvärdigt sätt.
            </seg>
            <seg xml:id="i-7fa53ae140226b1d-0">
              Vi socialdemokrater har tack och lov varit med om att avskaffa
              utpekandet av fattiga barn i många sammanhang. Senast detta var
              aktuellt var när musikern och kompositören Ulf Dageby, som var
              med och skapade Nationalteatern, i tv-programmet Så mycket bättre
              berättade att han i klassrummet pekades ut som den ende som befriats
              från skolterminsavgiften. Orsaken var att hans familj var fattig.
            </seg>
            <seg xml:id="i-45bb36d30f2f3a82-0">
              Min pappa Sune Johnsson, som inte finns med oss längre, berättade
              för mig när jag var i tonåren att när han gick i skolan fick de
              fattiga barnen kuponger för att de skulle få äta lunch i skolan.
              Barn från familjer som var lite mer välbärgade fick betala 5 öre
              eller kanske 15 öre. Det hemska var att de fattiga barnen fick
              ställa sig i en speciell kö så att alla de andra barnen kunde
              se vilka det var som var fattiga och vilka som var rika eller
              medelinkomsttagare.
            </seg>
            <seg xml:id="i-7b671b45f0296685-0">
              Det var en skamkänsla som barnen fick bära på 1950-talet. Nu
              vill regeringen införa – jag vet inte om det är på förslag från
              Kristdemokraterna – något man kallar för fritidspeng. Det ska
              ges till fattiga barn. Det handlar om 3 000 kronor per barn och
              år, och pengarna ska gå till fritidsaktiviteter som familjerna
              inte skulle ha råd med själva. Att barn offentligt ska behöva
              bära den skammen säger en hel del om skillnaden i människosyn
              mellan regeringen eller Kristdemokraterna och Socialdemokraterna.
            </seg>
            <seg xml:id="i-385e3762a34ef666-0">
              Barnen ska alltså med mössan i hand be om att få ett kvitto på
              rätten till fritidsverksamhet hos ansvarig förening. Kvittot ska
              sedan visas upp på socialen så att pengar kan betalas ut. Föreningslivet,
              inklusive idrottsrörelsen, vill inte ha det här förslaget. Vi
              socialdemokrater håller helt med om att det är helt fel väg att
              gå. Barnen är och blir tillräckligt medvetna om familjens situation;
              de ska inte behöva utsättas för detta.
            </seg>
            <seg xml:id="i-2a7fca14e85b59c0-0">
              Det känns som att vi går 50–60 år tillbaka. Det är ett klassiskt
              välgörenhetstänk: gåvor till de fattiga barnen i vårt land. Det
              kommer inte som någon överraskning att det är fler familjer som
              blir fattiga i landet i dag. Många människor utförsäkras, och
              många fler måste gå till socialen för att få försörjningsstöd.
              En arbetslöshet på över 7 procent gör att skaran som behöver försörjningshjälp
              kommer att bli större.
            </seg>
            <seg xml:id="i-af864c3a03c3b111-0">
              Vi socialdemokrater tycker att de generella trygghetssystemen
              ska stärkas, och ingen ska känna sig utpekad. Via skatten lägger
              vi allihop pengar i vår gemensamma kassa för att betala vår generella
              välfärd. Vi socialdemokrater är som sagt beredda att lägga mer
              pengar till den generella välfärden via vår budget. Jag tycker
              att förslaget om fritidspeng, och jag hoppas att Alliansen funderar
              ytterligare lite på detta, ska skickas och förvisas till historiens
              skräpkammare.
            </seg>
            <seg xml:id="i-b222f5e2c3bda0ee-0">
              Fru talman! En annan viktig fråga som gör mig upprörd är den
              förskjutning som vi ser i de ideella föreningarna. De ideella
              föreningarna har historiskt sett betraktats som en viktig del
              av demokratin och samhällsutvecklingen. Men under de senaste åren
              har allt fler myndigheter börjat likställa föreningar med företag.
            </seg>
            <seg xml:id="i-48b7562b418afd2c-0">
              Marknadsdomstolen hävdar exempelvis i ett ärende rörande Svenska
              Bilsportförbundet att så ska vara fallet. Det är ett jätteproblem
              som har drivits ganska hårt i olika instanser.
            </seg>
            <seg xml:id="i-26a0751bd8ff8bd1-0">
              Konsumentverket hävdar i ett ärende rörande Friskis man kan göra
              mer skillnad.
            </seg>
            <seg xml:id="i-ff56c9bb0c67ec1e-0">
              Jag tycker att vi är skyldiga de medborgare som står längst ifrån
              att skapa förutsättningar för ett läsande, så man får verktygen
              att delta i den samhällsprocess som vi alla lever i och möjligheten
              att ta del av de uttryck som kommer.
            </seg>
          </u>
          <note type="speaker" xml:id="i-cdf99697e1f22006-0">
            Anf. 165 TINA EHN (MP):
          </note>
          <u who="tina_ehn_94fa72" xml:id="i-01328fac2a24e536-7">
            <seg xml:id="i-3280beb614ce4d47-0">
              Fru talman! Det blir en lång debattdag, men så är det också stora
              och viktiga frågor för oss allihop.
            </seg>
            <seg xml:id="i-6598809782d84ba4-0">
              I går var det en stor tillställning, Nobelfesten. Alice Munro,
              Nobelpristagaren i litteratur, har sagt: Under 20 år har jag inte
              haft en enda dag då jag inte har behövt tänka på andras behov.
              Och detta betyder att skrivandet har fått anpassa sig till det.
            </seg>
            <seg xml:id="i-8e8b8b4f2e0a669c-0">
              Sverige behöver en ambitiösare kulturpolitik, en annorlunda skolpolitik,
              en politik som jämnar ut klyftor och en politik för hela landet.
              Sverige behöver en politik som klarar av att ha flera bollar i
              luften samtidigt och dessutom fixar att fånga upp dem utan att
              de slår i backen.
            </seg>
            <seg xml:id="i-da709a0be60940c3-0">
              Vi har i dagarna fått en PISA-rapport som bekräftar det många,
              inte minst inom utbildningsområdet, har misstänkt, nämligen att
              svenska skolelevers resultat dyker. Den rådande politiken och
              de ifrågasatta reformerna duger inte.
            </seg>
            <seg xml:id="i-762d05f8a8332e49-0">
              Politik är ofta stora ord och mycket motsättning, men den får
              aldrig vara bara det. Det måste finnas substans och klokskap,
              och den bör dessutom vila på forskning och vetenskap. Att hålla
              många bollar i luften är att vara duktig på att jonglera, vilket
              är en svår konst.
            </seg>
            <seg xml:id="i-15fb653dcfda7bdf-0">
              Kultur och konst ingår som så mycket annat här i världen i begreppet
              bildning, i alla fall som jag och Miljöpartiet ser på saken.
            </seg>
            <seg xml:id="i-d16b630f21cc5553-0">
              I dagens Sverige har man separerat bildning från utbildning och
              konst och kultur från kärnämnesverksamheten. Det har blivit något
              extra utöver basverksamheten. Regeringen har minskat betydelsen
              av bildning i utbildningen och anpassat sig till det som marknaden
              just nu efterfrågar. Det blir ett kortsiktigt perspektiv.
            </seg>
            <seg xml:id="i-96d710010d5244e3-0">
              Jag upprepar saker som tidigare har sagts, men det är nödvändigt.
            </seg>
            <seg xml:id="i-f41fe11c2a8f8ba2-0">
              Regeringen tog bort estetisk verksamhet på gymnasiet utan att
              ersätta det med något annat. Regeringen minskade möjligheterna
              att utbilda lärare i estetiska ämnen som ska täcka upp de behov
              som finns. Regeringen genomförde en lag om skolbibliotek utan
              att fastslå att det behövs skolbibliotekarier, och regeringen
              genomförde reformer som inte var tillräckligt förarbetade, såsom
              lärarlegitimationen. Jag undrar: Hur tänkte regeringen?
            </seg>
            <seg xml:id="i-00ea9d637b5b0fd1-0">
              Förmodligen tänkte man jobbskatteavdrag, men med facit i hand:
              Våra barn behöver en bra start i livet genom att politiken verkligen
              bryr sig om skolan och dess innehåll och lärarnas och elevernas
              situation.
            </seg>
            <seg xml:id="i-044887ad15029641-0">
              Har kulturministern och utbildningsministern satt sig ned och
              talat igenom läsning och främjande av läsning?
            </seg>
            <seg xml:id="i-0470c473d6fc5438-0">
              Vi har fått chockartade uppgifter från PISA-undersökningen, OECD:s
              stora undersökning om skolresultaten i den utvecklade världen.
              Sverige fortsätter att halka efter. Allt fler unga får inte den
              tid och det stöd de behöver för att klara matematik, naturvetenskap
              och läsförståelse.
            </seg>
            <seg xml:id="i-d613ae80a342a3a5-0">
              Läsförståelse är en del av det vi behandlar i dagens betänkande
              Läsa för livet . Läsning och läsförståelse kan göra livet lätt
              eller till en kamp.
            </seg>
            <seg xml:id="i-cbef26084288502c-0">
              När utbildningsministern ska förklara resultatet i PISA-rapporten
              skyller han ifrån sig. Det är lärarnas fel, det är elevernas fel
              och det är Göran Perssons fel. Det är allas fel utom hans eget.
            </seg>
            <seg xml:id="i-ce400ffa54e15db5-0">
              Att beskåda utbildningspolitiken från kulturutskottets område
              har gett mig många olustkänslor under åren. När utbildningsministerns
              senaste åtgärd för skolan är att låsa dörren vid sen ankomst undrar
              jag vilka visioner det finns för utbildningen i Sverige. En helsida
              om att låsa dörren för Sveriges elever, vad är det för vision?
            </seg>
            <seg xml:id="i-bc909d7b77eb6170-0">
              Var finns tankar och idéer om att öka lusten, stötta lärarna
              och satsa på utveckling och utbildning? Hur ser regeringen på
              utmaningarna i utbildningsfrågorna? Hur ser kulturministern på
              PISA-undersökningens resultat?
            </seg>
            <seg xml:id="i-423f491fbecb9c07-0">
              Dagens betänkande behandlar ett politiskt hett område, och det
              är bra att kulturministern är här. Jag lyssnade bitvis på gårdagens
              debatt om utbildningspolitiken, men utbildningsministern verkade
              inte delta i den.
            </seg>
            <seg xml:id="i-a820b15052a99f74-0">
              Vi har alla ett politiskt ansvar, och vi ska göra vårt bästa.
              Vi har haft en alliansregering i sju år och sett reformer inom
              skola och utbildning som fått många att undra om dessa reformer
              verkligen är rätt. Stor kritik har riktats mot dagens utbildningspolitik
              och reformer som inte varit särskilt genomtänkta eller ens vilat
              på forskning. Den mycket uppmärksammade PISA-rapporten är ett
              bevis på regeringens misslyckande.
            </seg>
            <seg xml:id="i-6f7ebb1b7eaf6f18-0">
              Kommer vi att klara att ge människor chansen att läsa för livet,
              det som vi i dag debatterar?
            </seg>
            <seg xml:id="i-22160c5c8c3b4518-0">
              Jag och Miljöpartiet vill i dagens debatt lyfta fram flera delar
              som hör till samhällets pussel för läsandets möjligheter.
            </seg>
            <seg xml:id="i-6c3f93c871fff418-0">
              Låt mig först hänvisa till det särskilda yttrande som Miljöpartiet
              har avseende läsfrämjande insatser där vi utvecklar vår syn på
              samhällets ansvar för läsandet och hur det borde växlas in i investeringar
              i skolan. Vi gör stora investeringar på skolområdet.
            </seg>
            <seg xml:id="i-3c0590d178816eab-0">
              I betänkandet har vi ett antal reservationer om kompetensutveckling
              för lärare på läs- och skrivområdet. Det handlar om att fler som
              arbetar med läsförståelse, till exempel bibliotekarier, ska omfattas
              av insatser för kompetensutveckling, precis som Litteraturutredningen
              säger.
            </seg>
            <seg xml:id="i-1197628c64ab4239-0">
              En reservation som Miljöpartiet har anslutit sig till handlar
              om läsombud i förskolan.
            </seg>
            <seg xml:id="i-c4b867a7f1ab8670-0">
              Vi lyfter också fram frågan om skolbibliotekariernas roll. Fakta
              visar att elever i skolor med skolbibliotek och utbildade bibliotekarier
              har 10–20 procent högre resultat i standardiserade lästester än
              elever i skolor med sämre biblioteksresurser. Miljöpartiets syn
              på bibliotek är att det i första hand inte är den samling böcker
              som skolan har tillgång till som är avgörande utan tillgången
              till en skolbibliotekarie.
            </seg>
            <seg xml:id="i-bb110ef93c6f0aa2-0">
              Miljöpartiet lyfter också fram folkbibliotekens möjlighet att
              arbeta aktivt med e-böcker. Vi tror att det behöver tas politiska
              initiativ i den frågan. I reservationen har vi lyft in det som
              har gjorts i Norge. Där har staten utformat ett digitalt biblioteksavtal
              så att böcker som publicerades i Norge mellan 1900 och 2000 ska
              kunna läggas ut fritt i ett digitalt bibliotek. Äldre böcker ska
              kunna laddas hem, och upphovsrättsskyddade verk kommer att finnas
              för läsning på skärmen.
            </seg>
            <seg xml:id="i-0bce4ac54be210cc-0">
              Frågan om e-böcker är en viktig framtidsfråga. Så säger utskottet
              i svaret, och jag håller med.
            </seg>
            <seg xml:id="i-229ce06bbfcaa1a6-0">
              En annan reservation handlar om biblioteksersättningen och upphovsmännens
              villkor. Upphovsmännens förhandlingsrätt om biblioteksersättningen
              verkar vara fortsatt hotad. Vi vill att den skyddas och förtydligas.
              Vi har sedan länge ett väl fungerande ersättningssystem. Vi värnar
              detta system och anser också att biblioteksersättningen borde
              höjas.
            </seg>
            <seg xml:id="i-e43053a370a1431c-0">
              Reservationen om biblioteksersättningens utformning och framtida
              inriktning tar upp det som klargörs i propositionen, nämligen
              att ersättningen ska ses över. Men vad innebär det?
            </seg>
            <seg xml:id="i-a6179b57d56fe882-0">
              Ett par reservationer handlar om litteratur i internationellt
              perspektiv och biståndsperspektiv.
            </seg>
            <seg xml:id="i-0bfee8bd991cd726-0">
              En reservation handlar om bokmoms på e-böcker.
            </seg>
            <seg xml:id="i-0eed715f2f415369-0">
              En reservation som de rödgröna har gemensamt tar upp frågan om
              en nationell biblioteksstrategi.
            </seg>
            <seg xml:id="i-f47cfd21bf9cc61f-0">
              Vi ser att regeringen anser att man har gett ett uppdrag till
              Kungliga biblioteket om en nationell överblick på biblioteksområdet.
              Vi tycker inte att det är tillräckligt och föreslår att en strategi
              tas fram som tar sig an fler utmaningar och som tydligt kan ge
              stöd och främja bibliotekens planering och uppföljning.
            </seg>
            <seg xml:id="i-4902e3e164a58b1f-0">
              Herr talman! Jag stöder givetvis alla våra reservationer men
              yrkar bifall till reservationerna 22 och 36.
            </seg>
          </u>
          <note type="speaker" xml:id="i-532c8f4f7629c68f-0">
            Anf. 166 MARGARETA LARSSON (SD):
          </note>
          <u who="margareta_larsson_210a94" xml:id="i-38f0ab14d8fac929-1">
            <seg xml:id="i-4f0679d817bf76a0-0">
              Herr talman! Jag ska nog bara yrka bifall till reservationerna
              2, 13, 15, 19, 21, 23, 29, 30 och 37.
            </seg>
            <seg xml:id="i-8e19b8de7c89785c-0">
              Det betänkande vi har framför oss följer ju på en diger utredning
              som behandlar litteratur, ett komplext och brett ämne som är utsatt
              för en snabb samhällsomvandling. Trots alla farhågor från olika
              aktörer tror jag att så länge människor kan läsa är texten som
              medium ohotad. Formerna kan ändras, men förmedling av information
              för nöje eller nytta genom skriven text kommer att bestå. Därmed
              inte sagt att vi sverigedemokrater är nöjda med tillståndet i
              dag i Sverige.
            </seg>
            <seg xml:id="i-84d3370188eb1418-0">
              Det var roligt att höra Per Svedbergs anförande om sina personliga
              upplevelser, sin barndom och sin relation till böcker. Det är
              ett trevligt inslag när det kommer sådana personliga upplevelser,
              för då rycks man upp lite i bänken om man har somnat till lite
              grann.
            </seg>
            <seg xml:id="i-53d7a3cf03f6eb56-0">
              Jag har också en erfarenhet jag skulle vilja dela med mig av.
              Den kommer från en affärsbekant som jag har, en väldigt framgångsrik
              sådan som är ute och reser mycket i världen. Då faller det sig
              naturligt att närvara vid middagar och bjudningar. Det intryck
              han har berättat att man i andra länder har av oss svenskar är
              att det är svårt att föra ett samtal med oss eftersom vi har så
              låg bildning när det gäller kultur och litteratur.
            </seg>
            <seg xml:id="i-e221c8f7e2dcf0a3-0">
              Det var rörande och intressant på något vis att höra. Man kan
              ju tänka sig in i att sitta i den situationen, oavsett varför
              man sitter i den. Det blir pinsamt för båda parter – dels för
              den som försöker föra ett samtal, dels för den som inte förstår
              och försöker undvika ämnet. Det är ingen bekväm situation. Kanske
              tänker man i stundens hetta: Vad var det jag gick miste om i skolan?
            </seg>
            <seg xml:id="i-1a079ca721525d0a-0">
              När jag var liten läste vi mycket böcker. När jag var i tio-
              och elvaårsåldern läste jag många av Femböckerna och mycket science
              fiction som jag var väldigt intresserad av.
            </seg>
            <seg xml:id="i-086c360824a98f33-0">
              Vi är väl eniga om att boken har vissa egenskaper som är nyttiga
              för hjärnan. Filmen matar oss hela tiden med färdiga bilder. Om
              vi läser en bok får hjärnan själv arbeta fram filmen i huvudet.
              Vi blir delaktiga i berättelsen på ett personligt sätt genom att
              själva omvandla orden till bilder. Det är en konstart som sätter
              fantasin i rörelse.
            </seg>
            <seg xml:id="i-0320322d7f827875-0">
              Språket i boken ger en vägledning till hur man uttrycker sig
              i skrift och även i tal. Kan man uttrycka sig korrekt tas man
              på större allvar – även i den demokratiska processen. Jag tyckte
              att Per Svedberg uttryckte något liknande i sitt anförande.
            </seg>
            <seg xml:id="i-7d8bbee66a2b5093-0">
              Herr talman! Vi vill satsa på att förstärka läsfrämjande insatser
              och därmed få fler att läsa. Vi vill lägga till pusselbitar som
              regeringen missat för att öka bredden hos dem som läser.
            </seg>
            <seg xml:id="i-62c91cea10c0e8df-0">
              Vi vill däremot inte som en reflexion av en marknad som förändras
              gå in med konstgjord andning. Vi skulle hellre vilja satsa på
              en omställning.
            </seg>
            <seg xml:id="i-58caac337d0831a5-0">
              Vi tycker att regeringen har kommit med en bra proposition men
              att den kanske hade kunnat göra lite mer. Jag kan känna att det
              finns en ängslighet att stöta sig med någon. Man försöker ordna
              in stödåtgärderna i befintliga system som ger ett så utslätat
              resultat som möjligt.
            </seg>
            <seg xml:id="i-fe0595d219a3e52f-0">
              Jag tror att vi är eniga om att boken är en kulturbärare av särskild
              rang. Vi hade gärna sett att regeringen införde mål om läsande
              i skolan. Till exempel gamla klassiker har en viktig roll att
              fylla då de uppenbarligen har varit populära under väldigt lång
              tid – en kvalitetsmärkning om man så vill. De kan väcka intresse
              för gamla och nya tiders ideal.
            </seg>
            <seg xml:id="i-360c1d3da6b60ca2-0">
              Men det viktiga är egentligen inte vad barnen läser utan att
              barnen får lära sig att läsning kan vara kul och att de förväntas
              läsa. Vi skulle vilja ha klara och tydliga mål, inte bara för
              läsförståelse utan även för läsandet i sig som sedan leder till
              läsförståelse och kunskapstörst.
            </seg>
            <seg xml:id="i-0956d4237b7fdc73-0">
              Jag kan även tycka att regeringen hanterar läsandet lite valhänt.
              Man verkar inte våga ta ställning för litteraturen. Inte ens efter
              en utredning som var tillsatt för att behandla litteratur vill
              man ge pengar specifikt till litteratur- och läsfrämjande, utan
              man lägger dem i samma pott som all annan kultur inom Kultursamverkan.
              Efter att ha läst utredningen tycker vi att man skulle kunna öronmärka
              de pengarna, när vi nu har ett sådant viktigt problem.
            </seg>
            <seg xml:id="i-70e4559ee6a40b57-0">
              När det gäller folkbiblioteken anser vi att de är en viktig utjämningskanal
              för barn och unga vars föräldrar inte har bokhyllor fulla hemma.
            </seg>
            <seg xml:id="i-1ef213df4452d218-0">
              Regeringen har fortfarande inte kommit till något avslut när
              det gäller e-böcker heller, trots att dessa har funnits på marknaden
              ett bra tag och att allt fler läser romaner, faktatexter och noveller
              i mobilen eller paddan.
            </seg>
            <seg xml:id="i-8c617faa71e0c6e9-0">
              Det är uppenbart att det finns motstående intressen här. Förlagen
              märker en vikande försäljning på andra områden och försöker ta
              igen intäkterna på e-böcker. E-böckerna kostar mindre att producera
              och framför allt att distribuera.
            </seg>
            <seg xml:id="i-d0430460ea97bb20-0">
              Vi föreslår därför att regeringen tar tag i frågan för att få
              fler att låna böcker, oavsett om de är i elektronisk eller fysisk
              form. Rätten för biblioteken att låna ut böcker i stora mängder
              är ju en inskränkning i upphovsrätten.
            </seg>
            <seg xml:id="i-aab9d7da4c7678fb-0">
              Vi anser inte att förlagen ska kunna gömma sig bakom argumentet
              att det är skillnad på en e-bok och en fysisk bok. Kommer inte
              parterna överens finns det alltid möjlighet att till exempel göra
              upphovsrättslagen teknikneutral.
            </seg>
            <seg xml:id="i-880b2b4d7f06c9ad-0">
              Sverigedemokraterna vill inte bara tydliggöra satsningarna för
              att öka läsförståelsen utan även i viss mån bredda den.
            </seg>
            <seg xml:id="i-61afd7d43c9a6b91-0">
              I dagens läge finns det en stor mängd människor som saknar erkännande
              för sitt eget svenska skriftspråk. Jag kan nämna de synskadade.
              Invändningen att punktskrift inte är ett eget språk tvivlar jag
              lite grann på. Det är ju den enda kommunikationsform de använder
              för att uttrycka sig i skrift.
            </seg>
            <seg xml:id="i-8f1529849d7ad045-0">
              Vi tillerkänner fler och fler minoriteter fler och fler rättigheter
              språkligt sett, men de personer som har svenska som modersmål
              och uttrycker sig eller kommunicerar i punktskrift kommer i skymundan.
              Vi skulle därför önska att punktskriften gjordes till ett officiellt
              språk så att de synskadade får bättre rättigheter, bland annat
              gentemot myndigheter.
            </seg>
            <seg xml:id="i-343c11092fa9cfb8-0">
              När det gäller satsningarna vill Sverigedemokraterna även att
              regeringens läsfrämjande och måluppfyllelse delrapporteras till
              riksdagen, gärna i en särskilt utsedd parlamentarisk grupp. I
              annat fall riskerar frågorna, tror vi, att falla i glömska eller
              kanske inte tas på allvar efter att den tillfälliga belysningen
              på sakområdet har försvunnit.
            </seg>
            <seg xml:id="i-f3893109462d3029-0">
              Herr talman! Det råder inget tvivel om att litteraturbranschen
              står inför en strukturomvandling. Fler och fler engelskspråkiga
              böcker säljs, e-böcker tar en större del av marknaden och vi ser
              en försäljningskoncentration. Vi tror dock inte att ett halvhjärtat
              stöd till bokhandlarna är lösningen på problemet. Jag tror att
              branschen i stället skulle behöva stöd för att ställa om sig till
              en ny verklighet.
            </seg>
          </u>
          <note type="speaker" xml:id="i-8f17545c593ab21f-0">
            Anf. 167 BENGT BERG (V):
          </note>
          <u who="bengt_berg_48756a" xml:id="i-976c009c7375799d-0">
            <seg xml:id="i-2d37a51ad3cb9596-0">
              Herr talman!
            </seg>
            <seg xml:id="i-edf2ebac2f1f02d4-0">
              Vi kommunicerar dagligen med varandra genom olika språkliga uttryck.
              Vi talar, vi skickar sms via mobilen eller längre meddelanden
              via datorn. Vi meddelar omvärlden att vi finns, vad vi tänker
              och tycker, vad vi känner och tror, och verktyget är språket.
              Utan språk är vi handfallna.
            </seg>
            <seg xml:id="i-7d31f28b9cda3449-0">
              Att läsa är att förstå sig själv genom att förstå andra. I böckernas
              värld träder människor fram ur historiens djup och från andra
              delar av världen. Där finns plats för drömmar och äventyr, för
              fantasi och för verklighet. Litteraturen förmedlar allt detta,
              och allt finns att hämta på biblioteken alldeles gratis. Folkbiblioteken
              runt om i landet är mötesplatser och informationscentraler öppna
              för oss alla.
            </seg>
            <seg xml:id="i-27544556afd38675-0">
              Vänsterpartiet har i sin motion om läsning en rad förslag om
              hur läsandet ska stimuleras, hur litteraturen ska nå fram till
              alla och hur språkförståelsen ska öka.
            </seg>
            <seg xml:id="i-36b42a0932040d9e-0">
              Jag vill yrka bifall till reservationerna 12 och 22, även om
              jag givetvis stöder alla våra underbara reservationer.
            </seg>
            <seg xml:id="i-2e9dcf9cca04cb52-0">
              Vi vill satsa på läsombud i förskolorna, vilket också Litteraturutredningen
              föreslår. Samtliga skolbibliotek ska vara bemannade med utbildade
              bibliotekarier och ha ett bra bokbestånd, också på de nationella
              minoritetsspråken och andra, för respektive kommun, vanliga språk,
              inklusive teckenspråket.
            </seg>
            <seg xml:id="i-c21bdbd9d4304793-0">
              Vi vill satsa på fortsatt stöd för läsfrämjande insatser både
              i folkbibliotekens och i läsrörelsernas regi. Hit hör särskilt
              riktade insatser för dem som mest behöver dem.
            </seg>
            <seg xml:id="i-b5992f507957fff1-0">
              Förutom att litteraturen utforskar vad det innebär att vara människa
              och förmedlar erfarenheter från andra liv än våra egna och andra
              samhällen än de som vi lever i spelar litteraturen en egen roll
              i samhällsdebatten och i gestaltandet av olika förhållanden runt
              om i världen och i våra inre.
            </seg>
            <seg xml:id="i-9566a19568d6110a-0">
              Men litteraturen kräver också sin egen plats och sin egen tid.
              En bok kan utgöra en glänta i det digitala bruset eller en efterlängtad
              oas i det samhälle som alltmer låter siffrorna svälla och överrösta
              oss. Vi vill ge alfabetet en plats i samhället. Utan bokstäver,
              ingen litteratur. Den fantastiska boken finns på biblioteket och
              är en guldgruva för själen, en syrebehållare för hjärnan och bränsle
              för hjärtat.
            </seg>
            <seg xml:id="i-f1e3af87d3a7b8f2-0">
              Jag ska också säga något om språkförståelse. För barn och ungdomar
              är språkförståelsen och läsandet extra viktiga för att främja
              deras personliga utveckling och för att ge dem verktyg för livet
              som väntar. Det skrivna ordet har genom den nya tekniken och internet
              fått väldigt många att uttrycka sig över nätet. Jag skulle tro
              att det aldrig har skrivits så mycket och att alfabetet aldrig
              har varit i sådant intensivt bruk som det är i vår tid, och det
              är bra för en något grånad stöt som jag, som fortfarande vill
              krama en bok, att konstatera detta. Min ungdomlige partibroder
              Lars Ohly kommer att prata lite mer om den moderna teknikens böcker
              senare.
            </seg>
            <seg xml:id="i-a5c8b798f192e6fc-0">
              Vänsterpartiet vill öka insatserna för att tillfredsställa de
              olika språkliga minoriteternas behov. Vi vill också ha en särskild
              riktning för olika språk- och läsinsatser till kulturellt eftersatta
              områden – det kan vara både i förorten och på landsbygden.
            </seg>
            <seg xml:id="i-6d5f617d443e7c35-0">
              Vänsterpartiet vill satsa stor kraft på olika initiativ för att
              främja språktillgången och därmed öka den samhälleliga gemenskapen.
              Vi vill satsa på fortbildning för dagis- och skolpersonal, för
              fritidsassistenter och för lärare. Studieförbund och folkbildning,
              ideella läsrörelser och andra organisationer bör också kunna aktiveras
              i en landsomfattande språkinsats.
            </seg>
            <seg xml:id="i-68febc6e1a498663-0">
              Utan författare, fotografer och konstnärer blir det inga böcker.
              För att ge dem rimliga ekonomiska livsvillkor och därmed skapa
              förutsättningar för ett nytt skapande i den kulturella näringskedjan
              vill Vänsterpartiet att nivån på biblioteksersättningen ska höjas
              rejält.
            </seg>
            <seg xml:id="i-da5153f3847a9482-0">
              Vi vill också ge stöd till kulturtidskrifterna, som utgör pilotprojekt,
              kan man kalla det för. En kulturtidskrift kan innan en trend kommer
              visa på vad som är i görningen, och den bidrar till den samhälleliga
              debatten och det demokratiska samtalet.
            </seg>
            <seg xml:id="i-e383ac405d1f00cd-0">
              Vi menar också att boken är gränslös. Vi menar att det skrivs
              otroligt värdefull litteratur som också ska komma oss i vårt kulna
              land uppe i höga nord till del. Därför vill vi också ge stöd till
              översättningar, och vi vill stötta översättarutbildningen som
              har bedrivit en väldigt bra verksamhet på Södertörns högskola
              men som tyvärr har gått i putten.
            </seg>
            <seg xml:id="i-1f1201340083686b-0">
              Kulturen förmår att ge röst åt minoriteternas nedärvda samtida
              och framtida identitet genom att använda sig av den egna traditionen
              som omstöps och utvecklas alltmedan tiden går och samhällena förändras.
            </seg>
            <seg xml:id="i-0c302425ec2f9a56-0">
              Det har pratats om bildning här, och det är ett vackert ord.
              Folkbildning är också ett begrepp som har med arbetarrörelsens
              framväxt att göra, och med hur man i små, anspråkslösa lokaler
              byggde upp ett litet bibliotek som kunde betyda väldigt mycket.
            </seg>
            <seg xml:id="i-7bac1baf36012f2e-0">
              Herr talman! Jag skulle vilja förmedla en vacker definition på
              bildning: Bildning är det som finns kvar när man har glömt det
              man läst. Det är ju bra om man kommer ihåg något också, men ändock.
            </seg>
            <seg xml:id="i-4c2f0ce48eb46aae-0">
              En annan sak som vi i Vänsterpartiet har slagit vakt om är det
              kulturella biståndet och utbytet med länder i tredje världen.
              Det kulturella biståndet har upphört, och det tycker vi är helt
              fel. Därför skulle vi vilja återinföra det när vi byter regering
              efter valet.
            </seg>
            <seg xml:id="i-bb5968211b96407a-0">
              Herr talman! Jag ska avsluta den dikt jag inledde med.
            </seg>
          </u>
          <note xml:id="i-fcd3bd55b9ea4843-0">
            I detta anförande instämde Lars Ohly (V).
          </note>
          <note type="speaker" xml:id="i-63cea6770edc4b36-0">
            Anf. 168 ELLEN JUNTTI (M):
          </note>
          <u who="ellen_juntti_623dd0" next="cont" xml:id="i-a0948b527e36bcf5-0"/>
          <note xml:id="i-4a1f00eb3876255e-0">
            Herr talman! I dag debatterar vi propositionen Läsa för livet
            . Jag vill börja med att yrka bifall till förslaget i kulturutskottets
            betänkande nr 4 och avslag på samtliga reservationer.
          </note>
          <u who="ellen_juntti_623dd0" prev="cont" xml:id="i-fbdd905bdbae3f43-0">
            <seg xml:id="i-9f2626073f1864b2-0">
              I propositionen har regeringen satt upp följande nationella politiska
              mål för litteratur- och läsfrämjande: Alla i Sverige ska, oavsett
              bakgrund och med utgångspunkt i vars och ens särskilda förutsättningar,
              ges möjlighet att utveckla en god läsförmåga och ha tillgång till
              litteratur av hög kvalitet.
            </seg>
            <seg xml:id="i-09f73c52ea5ea6ab-0">
              Dessa mål ska styra de statliga myndigheternas arbete och vägleda
              kommuner och landsting samt inspirera även det civila samhället.
              Syftet är ganska självklart. Det är att läsförmågan ska förbättras
              jämfört med i dag, att fler än i dag regelbundet ska ta del av
              både fack- och skönlitteratur och att kunskapen ska öka om läsningens
              betydelse för utbildning, bildning och delaktighet i samhällslivet.
            </seg>
            <seg xml:id="i-a20d9ec06711042d-0">
              Det här är väldigt viktiga mål, inte minst med tanke på att läsförmågan
              har minskat bland unga, särskilt bland unga pojkar. En tidigare
              undersökning har visat att 25 procent av de 15-åriga pojkarna
              har svag läsförmåga.
            </seg>
            <seg xml:id="i-3a3360eb79676040-0">
              Förra veckan kom PISA-undersökningen som har nämnts här flera
              gånger och som visade att läsförmågan sjunkit ytterligare.
            </seg>
            <seg xml:id="i-3aa647edc62a8095-0">
              Det är mycket oroande. Om du inte kan läsa, och inte förstår
              det du läser minskar också dina chanser att skaffa en bra utbildning
              och ett bra jobb i framtiden.
            </seg>
            <seg xml:id="i-a554ec39726ba4a7-0">
              Här vill jag passa på och säga några ord om svenska myndigheters
              ansvar. Ibland skriver myndigheter oerhört krångligt. Man kan
              förstå orden men inte sammanhanget. Jag har själv många gånger
              känt att jag förstår orden, men jag får läsa flera gånger innan
              jag förstår vad som menas. Hur tror ni då att det känns för en
              ung person som inte är bra på att läsa? Tror någon att det inspirerar
              till fortsatt läsning om man känner sig dum redan på första raden?
              Nej, naturligtvis inte. Därför är jag extra glad för att denna
              proposition ska vara styrande för statliga myndigheter.
            </seg>
            <seg xml:id="i-f46e533872047cd8-0">
              Det är glädjande att också riksdagen har tagit tag i saken genom
              projektet Klarspråk. Det är en utbildning som går ut på att riksdagen
              ska använda ett språk som är lätt att förstå och risken för missförstånd
              ska minskas. Det är väldigt bra.
            </seg>
            <seg xml:id="i-14cd3aa553a29537-0">
              Propositionen Läsa för livet innehåller många bra förslag. Jag
              kan inte ta upp alla, men jag nämner några.
            </seg>
            <seg xml:id="i-cda7a5081b13b031-0">
              Statens kulturråd får i uppdrag att ta initiativ till, samordna
              och följa upp läsfrämjande insatser av nationellt strategiskt
              intresse. Det innebär att Statens kulturråd ska bli mer aktivt
              i olika projekt och inte bara fördela bidrag. För detta ändamål
              ökar anslaget med 15 miljoner kronor årligen.
            </seg>
            <seg xml:id="i-8240691a43aa84c5-0">
              Folkbildningen är viktig för att läsandet skall öka. Därför ska
              30 miljoner ur det statliga stödet öronmärkas till planerad läsfrämjande
              verksamhet. Litteratur- och läsfrämjande kommer från och med 2015
              att vara ett av de områden som kan få statligt stöd inom ramen
              för kultursamverkansmodellen.
            </seg>
            <seg xml:id="i-f99a51943164eb04-0">
              Jag går vidare till några andra insatser som gjorts. En läsambassadör
              har tillsatts av Kulturrådet för att få fler unga att läsa. I
              maj 2013 gjordes en satsning som innebär att idrottsföreningar
              tillsammans med bibliotek ska ordna olika aktiviteter för att
              få fler unga att börja läsa. Insatser för att öka läsandet finns
              även i den nya bibliotekslagen som träder i kraft vid årsskiftet.
            </seg>
            <seg xml:id="i-3a36429083d5724f-0">
              I propositionen Bildning och tillgänglighet – radio och tv i
              allmänhetens tjänst , som vi beslutade om för några veckor sedan,
              höjdes medlen till Utbildningsradion med 50 miljoner kronor för
              att stärka utbildningsuppdraget, med tanke på att Utbildningsradion
              kan göra viktiga insatser för att öka intresset för läsning.
            </seg>
            <seg xml:id="i-e14810a435fcd4af-0">
              Jag vill också passa på att säga några ord om insatserna för
              de nationella minoritetsspråken. Alliansregeringen har på olika
              sätt stärkt minoritetsspråkens ställning. Detta är extra viktigt
              för mig och ligger nära mitt eget hjärta. Jag är ju finne från
              början, och finska är mitt modersmål. Jag tycker alltså att det
              här är viktigt.
            </seg>
            <seg xml:id="i-196b7b0f1301ef32-0">
              I Läsa för livet stärker vi minoritetsspråkens ställning, men
              det har vi gjort även i språklagen, i det nya beslutet om public
              service och nya bibliotekslagen. Behovet av språkvårdande insatser
              växer, och personer med svenska som andraspråk måste lära sig
              att använda sitt eget språk för att utveckla tvåspråkighet. Detta
              är mycket viktigt ur integrationssynpunkt.
            </seg>
            <seg xml:id="i-6657cfd2992d3f4f-0">
              Listan kan göras mycket längre, men dessa exempel visar att alliansregeringen
              och Moderaterna förstår hur viktigt det är med god läsförmåga.
            </seg>
            <seg xml:id="i-299f0c7c3bc6b35e-0">
              Herr talman! God läsförmåga utvecklar minnet, förmågan att koncentrera
              sig och det abstrakta tänkandet. Att kunna läsa och skriva och
              att förstå det man läser är en förutsättning för att kunna bearbeta
              fakta, fatta beslut och tänka kritiskt. Det handlar inte bara
              om att läsa orden. Man måste också förstå vad det betyder och
              kunna tyda sammanhanget och förstå det. Jag brukar ofta ta upp
              det när texterna blir för krångliga och säga att om inte jag –
              som sitter i Sveriges riksdag – förstår, hur ska då någon som
              är dålig på att läsa eller inte har bra läskunskaper kunna förstå.
              Därför ska vi skriva enkelt. Det är en anledning till att jag
              är nöjd med projektet Klarspråk som jag talade om tidigare.
            </seg>
            <seg xml:id="i-c5c12d13665fc0b5-0">
              Förmågan att uttrycka sig är också oerhört viktig för ett öppet
              och demokratiskt land. Den som inte kan kommunicera och göra sig
              förstådd har heller inte möjlighet att ta del av den offentliga
              debatten och viktig samhällsinformation och hamnar därför utanför
              samhället. Den som vill påverka måste behärska språkets mekanismer.
              Utan detta begränsas och försvagas det offentliga samtalet.
            </seg>
            <seg xml:id="i-7e80b08039a0e2b2-0">
              Herr talman! Läsförmåga är en demokratifråga, och det tror jag
              att vi alla här i kammaren är överens om. Däremot är vi inte överens
              om vägen dit. Det är mycket viktigt med uppföljning och utvärdering.
              Man måste få veta om en reform har varit bra eller dålig. Oppositionen
              vill skapa en ny myndighet för utvärdering och uppföljning, men
              vi anser att det kan skötas av en myndighet som redan finns. Till
              skillnad från oppositionspartierna vill vi moderater inte detaljstyra,
              och vi vill inte skapa nya myndigheter i onödan.
            </seg>
            <seg xml:id="i-ccd92e46a16899e5-0">
              Läsning i förskolan är också viktigt. Däremot tycker vi inte
              att den rätta vägen att gå är genom läsombud. Detta kan utvecklas
              vidare från 2015 inom ramen för kultursamverkansmodellen.
            </seg>
            <seg xml:id="i-549f74e28813b2f2-0">
              Till sist vill jag säga några ord om skolbibliotek. De är mycket
              betydelsefulla för läsfrämjande insatser. Skolorna har dock mycket
              olika förutsättningar beroende på om det är en liten byskola eller
              en skola i en storstad. I skollagen står det att alla elever ska
              ha tillgång till skolbibliotek. Jag vet att det tyvärr finns brister,
              men det är upp till skolans huvudmän att åtgärda dessa.
            </seg>
            <seg xml:id="i-56a81a0ffbb46436-0">
              Herr talman! Propositionen Läsa för livet innehåller många kraftfulla
              läsfrämjande förslag, inte minst för barn och unga, vilket är
              mycket bra.
            </seg>
          </u>
          <note xml:id="i-393fb8315ea3c8f0-1">
            I detta anförande instämde Peter Jutterström (M).
          </note>
          <note type="speaker" xml:id="i-89a7f5001221f0ed-0">
            Anf. 169 PER SVEDBERG (S) replik:
          </note>
          <u who="per_svedberg_b73356" xml:id="i-7f92fb8a7563ef7f-0">
            <seg xml:id="i-2750767117f0692a-0">
              Herr talman! Det lät verkligen jättebra, men jag har en liten
              fråga med tanke på det anslag som man så att säga destinerar utifrån
              folkbildningsanslaget. Hur tänkte ni då?
            </seg>
            <seg xml:id="i-3b5e1aa4b2f4b6ed-0">
              Jag beskrev att folkbildningen pysslar mycket med de sakerna
              redan nu. Ni kritiserar ganska ofta detaljstyrning. Det här är
              väl ett sätt att detaljstyra, dessutom i en verksamhet som redan
              håller på med det här?
            </seg>
            <seg xml:id="i-3c0f0a07596c51e6-0">
              Jag måste få höra hur ni tänkte nu.
            </seg>
          </u>
          <note type="speaker" xml:id="i-168807ea1d485949-0">
            Anf. 170 ELLEN JUNTTI (M) replik:
          </note>
          <u who="ellen_juntti_623dd0" xml:id="i-acf99bf3e3b88640-0">
            <seg xml:id="i-34c5b75d96b8bf03-0">
              Herr talman! Jag vill börja med att säga att det är en viktig
              och bra proposition. Alla i Sverige ska få möjlighet att lära
              sig läsa och att göra det på ett bra sätt. Därför måste vi göra
              flera olika insatser för att öka läsfrämjandet. Det räcker inte
              att göra bara en insats. Man försöker bredda och göra många olika
              insatser, bland annat när det gäller folkbildningen.
            </seg>
            <seg xml:id="i-3a131544cfcb8d83-0">
              Folkbildningen är viktig och har en viktig roll när det gäller
              läsfrämjande. Det handlar om folkhögskolor, studieförbund och
              övriga civila samhället. För att bredda det här och nå ut till
              så många som möjligt tycker vi att vi kan öronmärka 30 miljoner
              kronor till läsfrämjande insatser. Det är också en mycket liten
              del av den totala budgeten som går till folkbildningen.
            </seg>
          </u>
          <note type="speaker" xml:id="i-2e9aa2fd376764f5-0">
            Anf. 171 PER SVEDBERG (S) replik:
          </note>
          <u who="per_svedberg_b73356" xml:id="i-7f92fb8a7563ef7f-1">
            <seg xml:id="i-75acefb4eeb8d0a7-0">
              Herr talman! Det är förvisso sant, men då undandrar man ett basbelopp
              som man har kunnat arbeta med på ett frivilligt plan. Jag blir
              lite fundersam över hur tanken var egentligen. Det är dock en
              helt annan historia.
            </seg>
            <seg xml:id="i-cab35e55a401aafc-0">
              Nästa fundering är om Ellen Juntti ser någon som helst koppling
              mellan att läsförståelsen sjunker samtidigt som skillnaderna i
              samhället blir allt större. De som står utanför samhället – det
              är oftast de som bidrar till sämre resultat – får inte verktygen
              hemifrån och känner redan från start att de är i ett underläge.
              Det finns hur mycket forskning som helst på det.
            </seg>
            <seg xml:id="i-25d238ffb60c3126-0">
              Tror Ellen Juntti att jobbskatteavdragen stimulerar till utveckling
              av den här trenden?
            </seg>
          </u>
          <note type="speaker" xml:id="i-ccd63fa1e99ba104-0">
            Anf. 172 ELLEN JUNTTI (M) replik:
          </note>
          <u who="ellen_juntti_623dd0" xml:id="i-acf99bf3e3b88640-1">
            <seg xml:id="i-a8f808063c1e06c8-0">
              Herr talman! Jobbskatteavdragen stimulerar till väldigt mycket.
              Hela Alliansen tror att det är bättre att människor får tjäna
              egna pengar och själva besluta vad man ska använda pengarna till.
              Det säger jag lite grann med tanke på att vi tidigare talade om
              kulturskolor. Det är bra att man får mer pengar i plånboken och
              själv kan välja vad man ska använda pengarna till.
            </seg>
            <seg xml:id="i-a258931fb7e04daf-0">
              Barn vilkas föräldrar har högre utbildning och är vana vid att
              läsa stimuleras förstås mer hemifrån till att läsa. Därför är
              det viktigt att barn som inte får stimulans kompenseras i skolans
              värld. Vi har tillfört skolan stora resurser. I kulturpropositionen
              för 2014 satsar vi bland annat 300 miljoner i kompetensutveckling
              för lärare i både grundskolan och gymnasiet. Skolan har alltså
              en viktig roll.
            </seg>
            <seg xml:id="i-6e243cea88a4a617-0">
              Det vi också gör, och som jag tog upp i mitt anförande, är att
              satsa på samarbetet mellan bibliotek och idrottsföreningar. På
              så sätt når man ungdomar utanför skolans värld, vilket är viktigt.
              Det finns inte en enkel lösning, utan vi får försöka jobba på
              flera olika plan.
            </seg>
          </u>
          <note type="speaker" xml:id="i-5b2b68467cafb411-0">
            Anf. 173 BENGT BERG (V) replik:
          </note>
          <u who="bengt_berg_48756a" xml:id="i-976c009c7375799d-1">
            <seg xml:id="i-b583adb6c5d74c87-0">
              Herr talman! Jag håller med om att propositionen är intressant.
              Litteraturutredningen Läsarnas marknad, marknadens läsare är också
              intressant. Den serverar en sorts landskap med problem, att alltför
              få släpper in boken, pojkarnas läsning och annat. Det som saknas
              är åtgärder för att råda bot på problemen. Skolan är, som redan
              sagts, en viktig plats. Där finns alla i en viss generation. Skolan
              är, som jag ser det, den viktigaste arbetsplatsen i landet.
            </seg>
            <seg xml:id="i-6b312297affe0687-0">
              Jag blir lite bestört när jag lyssnar. Björklunds bag är inget
              som Ellen Juntti ska kånka på, men vi läser i tidningen – apropå
              elever som kommer för sent – att vi ska låsa dörren för dem. Hur
              ser Ellen Juntti på problemet att många elever hamnar utanför
              och absolut utanför om man låser dörren för dem? Det gäller ju
              att få eleverna motiverade att komma till klassrummet och undervisningen.
            </seg>
            <seg xml:id="i-2d8b304a611853a1-0">
              Många som skolkar känner helt enkelt bristande delaktighet i
              skolan. Jag skulle vilja veta hur Ellen Juntti ser på litteraturens
              och språkets möjlighet att involvera och välkomna alla i ett klassrum.
            </seg>
          </u>
          <note type="speaker" xml:id="i-511d980c63b1c037-0">
            Anf. 174 ELLEN JUNTTI (M) replik:
          </note>
          <u who="ellen_juntti_623dd0" xml:id="i-acf99bf3e3b88640-2">
            <seg xml:id="i-04f26f98f28cd6a7-0">
              Herr talman! Det var mycket om skolan. Jag håller med Bengt Berg
              om att skolan är en viktig plats för läsandet. Jag skulle vilja
              påstå att det är den viktigaste platsen för läsandet. Det är där
              man lär sig att läsa. Det är där man tar de första stegen till
              att behärska läsandet.
            </seg>
            <seg xml:id="i-62928e283dae6e85-0">
              Bengt Berg frågar mycket om skolan. Det är nästan så jag börjar
              tro att det här är en skoldebatt och inte en kulturdebatt. Att
              låsa dörren när elever kommer för sent har väl inte så mycket
              att göra med den proposition vi nu debatterar, men jag tror att
              ordning och reda i skolan betyder mycket för att eleverna ska
              få lugn och ro och lära sig saker i skolan. Om man sedan ska smälla
              igen dörren framför näsan på dem vet jag inte, men att elever
              ska komma i tid till skolan tycker jag är viktigt.
            </seg>
          </u>
          <note type="speaker" xml:id="i-731978c440957ca8-0">
            Anf. 175 BENGT BERG (V) replik:
          </note>
          <u who="bengt_berg_48756a" xml:id="i-976c009c7375799d-2">
            <seg xml:id="i-a32be9ee3da76d5b-0">
              Herr talman! Jag ska ställa en mer precis fråga som verkligen
              har med propositionen att göra. Ett exempel på hur regeringen
              tar medel från ett ställe och lägger på ett annat och sedan basunerar
              ut att det är en stor satsning på gång finns på s. 57 i propositionen,
              där det står: Regeringen bedömer att medel regeringen tillfälligtvis
              anslagit för litteratur bör användas för dessa satsningar under
              2014. Det innebär att de medel som tidigare avsatts för folkbibliotekens
              och det civila samhällets läsfrämjande och metodutvecklande samarbete
              bör upphöra. Min fråga är om Ellen Juntti tror att problematiken
              är löst 2014.
            </seg>
          </u>
          <note type="speaker" xml:id="i-733cba464778ac73-0">
            Anf. 176 ELLEN JUNTTI (M) replik:
          </note>
          <u who="ellen_juntti_623dd0" xml:id="i-acf99bf3e3b88640-3">
            <seg xml:id="i-488e4a3a6d6af085-0">
              Herr talman! Jag måste säga att jag inte riktigt förstår vad
              Bengt Berg menar, men om jag svarar lite mer övergripande kan
              jag säga att jag inte alls tror att allting är löst 2014. Jag
              tror inte att det finns något beslut som vi fattar i riksdagen
              som löser alla problem.
            </seg>
            <seg xml:id="i-5429c2c3b78d5b87-0">
              Om man lägger ihop propositionen Läsa för livet och det som jag
              tog upp i mitt anförande om bibliotekslagen, public service-propositionen
              – där vi ger 50 miljoner till Utbildningsradion – och språklagen
              ser man att vi gjort mycket stora insatser för att öka läsandet.
              Det kommer att förbättras, och det tycker jag är bra.
            </seg>
          </u>
          <note type="speaker" xml:id="i-4a99c53bf5e96974-0">
            Anf. 177 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-8">
            <seg xml:id="i-e744b2bf8be5c66f-0">
              Herr talman! Jag tänkte på det som Ellen sade, att det verkar
              som om vi har en skoldebatt i stället för en kulturdebatt. Det
              är väl så att kultur ingår i mycket. Kultur är inte bara en staty
              på torget eller någon vacker yta att titta på, utan kultur handlar
              om vad som händer runt omkring oss, hur vi uppfattar och ifrågasätter
              saker. Det handlar också om hur vi lär in. Därför är konst och
              kultur viktigt för bildningen, för att stimulera vår hjärna. Kanske
              ökar det även vår förmåga att tillgodogöra oss kunskap.
            </seg>
            <seg xml:id="i-a6ae9cc72c0b1ea6-0">
              Jag tänkte fråga om skolbiblioteken. Det har jag frågat om många
              gånger i kammaren. Det har visat sig att där det finns skolbibliotek
              med skolbibliotekarier har man lyckats lite bättre med läsningen
              och har därmed lite bättre resultat. Också Litteraturutredningen
              förordar anställandet av skolbibliotekarier. Fakta visar att det
              ger bättre resultat. Att satsa på bibliotekarier vid skolbiblioteken
              är alltså ett ganska säkert kort för att medverka i läsfrämjandet.
            </seg>
            <seg xml:id="i-8b515b41cea568cc-0">
              Därför undrar jag vad argumentet från Alliansens och Moderaternas
              sida är beträffande bibliotekarierna. Ellen Juntti kanske inte
              vill svara på det. Att man inte går vidare med den satsning som
              Litteraturutredningen förordar tycker jag är lite märkligt.
            </seg>
          </u>
          <note type="speaker" xml:id="i-86f9ce2174fa096b-0">
            Anf. 178 ELLEN JUNTTI (M) replik:
          </note>
          <u who="ellen_juntti_623dd0" xml:id="i-acf99bf3e3b88640-4">
            <seg xml:id="i-b27e61e59c34d9a8-0">
              Herr talman! Jag tror att vi alla är övertygade om att skolbiblioteken
              är mycket viktiga. Det står i skollagen att alla elever ska ha
              tillgång till skolbibliotek. Ju bättre utbildad personal vi har
              vid skolbiblioteken desto bättre är det för eleverna – eller borde
              det i alla fall vara. Sedan är det svårt att detaljstyra, för
              skolbiblioteken är kommunernas ansvar.
            </seg>
            <seg xml:id="i-0568a0a0e6e44c49-0">
              Som framgår av betänkandet kan man ha väldigt olika utbildningar.
              Man kan ha en treårig utbildning eller en femårig utbildning,
              och därför anser vi inte att vi ska bestämma exakt vilken utbildning
              de ska ha. Det tror jag att kommunerna själva kan avgöra.
            </seg>
            <seg xml:id="i-58c68876c9716ea8-0">
              Det har inte heller alltid med utbildning att göra. Den lärare
              som Per Svedberg berättade om, som halvknäckte honom i början,
              var ju utbildad lärare och borde ha förstått bättre. Det beror
              alltså mycket på vem man är som person om man kan inspirera barn
              och unga till att läsa.
            </seg>
          </u>
          <note type="speaker" xml:id="i-09a96bf0161a8fd2-0">
            Anf. 179 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-9">
            <seg xml:id="i-47df1cd3ff5e841d-0">
              Herr talman! Det är klart att kommunerna kan ha en roll att spela,
              men det är inte det som är problemet. Eftersom det inte finns
              en klar och tydlig vilja från regeringen, eller direktiv om att
              det ska finnas utbildade bibliotekarier vid skolbiblioteken, kan
              man ha skolbibliotek utan bibliotekarier. Det är det som är problemet,
              och det tycker jag att man missar. Det sägs i Litteraturutredningen
              att det är en god idé, och det finns positiva resultat där man
              verkligen har det.
            </seg>
            <seg xml:id="i-2b8208aade69ef3e-0">
              Vi har ett komplext samhälle. Vi kan ha uppfattningar om hur
              det är, men när man sedan börjar gräva i saker märker man att
              det är mer komplext än man trott. Ju mer man lär sig om någonting
              desto mer förstår man att man inte kan.
            </seg>
            <seg xml:id="i-57c858a9b36cbe46-0">
              För att underlätta elevers lärande behövs personal som är specialiserad
              på informationshantering, urval, kritisk analys och så vidare.
              Det finns mycket i detta som vi inte bara kan låta passera. När
              man genomförde skolbibliotekslagen, som i sig är bra, missade
              man det väsentligaste, och då blir lagen inte lika bra längre.
              Man har missat bibliotekariernas roll. Därmed har man också missat
              möjligheten att ställa krav och se till att det finns skolbibliotekarier
              som kan lotsa eleverna i kunskapsinhämtningen.
            </seg>
            <seg xml:id="i-e476ab59775a4d32-0">
              Det går att samarbeta med folkbibliotek också. De möjligheterna
              måste man kunna se. Men man ska ha personal i skolbiblioteksverksamheten
              med den utbildning som krävs.
            </seg>
          </u>
          <note type="speaker" xml:id="i-71d75e1e4cc2e59d-0">
            Anf. 180 ELLEN JUNTTI (M) replik:
          </note>
          <u who="ellen_juntti_623dd0" xml:id="i-acf99bf3e3b88640-5">
            <seg xml:id="i-2f0bde3b35fd9c0c-0">
              Herr talman! Om det inte finns utbildade bibliotekarier på skolbiblioteken
              har man missat det väsentligaste, säger Tina Ehn. Jag är inte
              riktigt beredd att hålla med om det. Det ska finnas personal på
              skolbiblioteken, men det är kommunerna som ska se till att det
              är personal som klarar av jobbet. Jag tror att vi får lita på
              att kommunerna kan göra den bedömningen.
            </seg>
            <seg xml:id="i-d4af542f89cc6308-0">
              Även utbildningsutskottet har tillfrågats, och inte heller där
              tycker man att vi ska detaljstyra vad personalen på skolbiblioteken
              ska ha för utbildning. Som jag sade i mitt anförande är det väldigt
              olika förutsättningar i en liten byskola och en stor skola i en
              storstad. Vem ska bestämma vad det ska vara för personal i en
              liten byskola? Ska det vara samma personalstyrka som i en storstadsskola?
              Det blir jättesvårt.
            </seg>
            <seg xml:id="i-052439aaad2ba32c-0">
              Vi fick veta på förra utskottssammanträdet att Skolinspektionen,
              som utövar tillsynen, ganska nyligen beslutat om vite gentemot
              en skola som inte fullföljt sitt uppdrag. Det finns alltså en
              myndighet som kontrollerar att kommunerna sköter sig.
            </seg>
          </u>
          <note type="speaker" xml:id="i-47c7c9a126eeccbf-0">
            Anf. 181 ULF NILSSON (FP):
          </note>
          <u who="ulf_nilsson_b2871f" xml:id="i-342553a642964b86-5">
            <seg xml:id="i-aeffc3c455ed9d73-0">
              Herr talman! PISA-rapporten om skolans tillstånd i Europa och
              Sverige har upptagit en stor del av den här debatten, framför
              allt vad gäller läsförståelsen hos ungdomar. Jag kan inledningsvis
              kort säga att PISA-rapporten bekräftade det som vi folkpartister
              ofta blev anklagade för att vi överdrev när vi påstod, nämligen
              att resultaten är sjunkande i svensk skola sedan 20–30 år tillbaka.
              Man undersökte våren 2012 15-åringar som gått nio år i den gamla
              svenska grundskolan och inte i någon väsentlig del påverkats av
              de reformer som nu är genomförda. Rapporten är snarare ett domslut
              över den gamla skolpolitiken och ett gott argument för många av
              de reformer som Alliansen genomför.
            </seg>
            <seg xml:id="i-6f642b9a199ee19c-0">
              Per Svedberg talade om pengar och resurser. Det bör påpekas rent
              sakligt att det inte har blivit mindre resurser och pengar till
              skolan sedan 2006. Tvärtom har de ökat. Om man ser någon tendens
              är det att lärartätheten ökat sedan 2006. Slutligen kan man konstatera
              att speciallärarna så smått är på väg att komma tillbaka, eftersom
              vi nu har fått en ny speciallärarutbildning.
            </seg>
            <seg xml:id="i-d8c9949fdf960b70-0">
              Hur som helst är vi alla överens om att förmågan att läsa är
              en viktig nyckel till delaktighet i vårt samhälle. Det är naturligtvis
              sorgligt – det tycker vi alla, oavsett politisk uppfattning –
              att se flickor och pojkar som kommer hopplöst efter i skolan på
              grund av att de inte har knäckt läskoden. Vi vet också att många
              vuxna personer som inte förstår en vanlig nyhetsartikel är hopplöst
              utanför vårt aktiva samhällsliv.
            </seg>
            <seg xml:id="i-9bd6a16a83c5ec2b-0">
              Vi vet även att litteratur, konst och musik, förutom att vara
              nöje och avkoppling, skapar en ny insikt och kunskap som inte
              alltid går att få via faktaböcker. All kultur som berör en människa
              inspirerar till nya tankar och livsuppfattningar. Böcker, tavlor,
              filmer och musik som vi blir känslomässigt berörda av gör att
              vi förändras som människor.
            </seg>
            <seg xml:id="i-d8b5e071230d921e-0">
              Skolpolitiken har liksom kulturpolitiken en nyckelroll när det
              gäller läsning. Tydliga kunskapsmål, uppföljningar med nationella
              prov och att speciallärarna som sagt kommer tillbaka är viktiga
              förändringar som är gjorda när det gäller skolan, liksom den nya
              skollagen, som säger att alla elever ska ha tillgång till skolbibliotek.
            </seg>
            <seg xml:id="i-9bad64f32dde5320-0">
              Man kan klaga över detaljer i den lagen. Nu ska jag bli lite
              tråkig och säga att jag varit med länge här. Jag har suttit några
              år i riksdagen. Jag vill påminna om att vi för första gången fick
              ett krav på skolbibliotek i förra årets skollag. Något sådant
              krav hade inte funnits tidigare. Under de åtta år då jag var med
              här i opposition och de rödgröna styrde fick vi inte ens någon
              ny skollag över huvud taget, trots att vi hade väntat på en sådan
              i årtionden. Men man kan säkert utveckla och diskutera delar i
              den nya skollag som vi fick förra året.
            </seg>
            <seg xml:id="i-2175963aba78c462-0">
              I propositionen Läsa för livet , som vi behandlar i dag, läggs
              det för första gången fram en övergripande nationell strategi
              för läsning och litteratur. Den innehåller ett antal förslag för
              ett läslyft för Sverige, ett läslyft för barn och ungdomar och
              – inte heller att förglömma – ett läslyft för vuxna. Det övergripande
              målet är att alla, med utgångspunkt i sina särskilda förutsättningar,
              ska ges möjlighet att utveckla en god läsförmåga och ha tillgång
              till kultur av hög kvalitet. För att nå det målet sätter regeringen
              upp tre delmål som statens insatser ska syfta till:
            </seg>
            <seg xml:id="i-b0e6117599f4b2c9-0">
              Bland annat ska Statens kulturråd ta fram ett handlingsprogram
              för läsfrämjande arbete utanför skolorna. Därför föreslår regeringen
              att Statens kulturråd får en ökning av sina resurser med 15 miljoner
              kronor årligen från och med nästa år. För de pengarna ska de ta
              initiativ till att samordna och följa upp läsfrämjande insatser
              av nationellt strategiskt intresse.
            </seg>
            <seg xml:id="i-3f1dda1b5f92523a-0">
              I dag är det ganska otydligt hur läsfrämjande insatser utanför
              skolan ska samordnas. Rättare sagt finns det sedan gammalt ingen
              riktig samordning. Därför utökar vi nu uppdraget och ger Kulturrådet
              i uppgift att samordna insatserna. Kulturrådet ska även vara med
              och arbeta med projekt som myndigheten är med och finansierar
              samt stödja och följa upp, inte bara ge bidrag. Rådet får som
              sagt ett samordnande uppdrag att följa upp olika läsfrämjande
              insatser av nationellt strategiskt intresse. Där ska ingå att
              ta fram ett handlingsprogram för läsfrämjande utanför skolan.
              Utbildningspolitik och kulturpolitik stöder varandra i detta arbete.
            </seg>
            <seg xml:id="i-24fb41c7c9f1657c-0">
              Framöver ska också läsfrämjande ingå bland de områden som regionalt
              ska få stöd via samverkansmodellen, som vi alla känner till. Det
              innebär att staten nu tydligt pekar ut till regionerna att en
              satsning på läsning och litteratur ska vara ett inslag i den regionala
              kulturpolitiken. Målen ska inte på något sätt begränsa det omfattande
              uppdrag som förskolan och skolan redan har, utan skolan och kulturen
              ska som sagt stödja varandra.
            </seg>
            <seg xml:id="i-97a772f60c0bd55e-0">
              Sedan är det ett antal andra åtgärder som får anslag via budgetpropositionen
              och som bidrar till att åstadkomma ett läslyft – det läslyft vi
              alla vill se. För 2014 föreslår regeringen till exempel en fortbildningsinsats
              för lärare i skolan med 300 miljoner som handlar just om läs-
              och skrivutveckling. Kungliga biblioteket tillförs resurser för
              att förmedla och tillgängliggöra e-böcker och särskilt böcker
              på annat språk än svenska. Man ska också bygga upp och stödja
              distributionen av e-böcker till bibliotek.
            </seg>
            <seg xml:id="i-8780a30ea1222f25-0">
              Stödet till bokhandeln för bokevenemang och digitalisering av
              äldre litteratur förlängs. Statens kulturråd får också ett uppdrag
              att främja svensk litteratur i utlandet och öka det internationella
              utbytet.
            </seg>
            <seg xml:id="i-39ffc7a2fe13f3b4-0">
              Slutligen: Folkhögskolor och bildningsförbund har alltid gjort
              väldigt viktiga insatser för vuxnas kunskapssökande. Sammantaget
              får de kraftigt ökade resurser i budgeten och dessutom ett uppdrag
              att tydligt använda en liten del av dessa resurser till att hjälpa
              vuxna som inte läser men vill börja läsa.
            </seg>
            <seg xml:id="i-38b678054473e3ef-0">
              Vi är också glada över att regeringen i propositionen ställer
              sig bakom den viktiga principen att biblioteksersättning inte
              är ett bidrag utan en ersättning till författarna för deras insatser.
              Vi kan också konstatera att det har blivit ett avtal mellan Författarfonden
              och regeringen angående biblioteksersättningen i år. Propositionen
              säger tydligt att man slår vakt om att det ska vara en ersättning
              som ska betalas ut bland annat i förhållande till lånestatistiken.
            </seg>
            <seg xml:id="i-9e35e6d97d22a6ca-0">
              I det här sammanhanget vill jag också säga att det är dags att,
              vilket flera har snuddat vid, diskutera hur e-böcker ska påverka
              rätten till ersättning för förlorade inkomster på grund av gratisutlåning.
              Självklart ska biblioteken erbjuda e-böcker gratis, men en viktig
              fråga är hur författarna och förlagen ska kompenseras för minskad
              utlåning och försäljning. Om e-boksutlåningen ökar och pappersboksutlåningen
              minskar kraftigt om några år – det har ju skett i USA, till exempel
              – kommer biblioteksersättning inte att behöva betalas ut i lika
              stor utsträckning som i dag.
            </seg>
            <seg xml:id="i-ce99eedb8c8d9018-0">
              Jag menar, och det kommer jag också att föreslå mina alliansvänner,
              att vi behöver börja utreda hur vi kan se till att statens ersättning
              till författarna inte minskar på grund av e-boksutlåningen. Om
              man inte kan göra så mycket mer med biblioteksersättningen på
              grund av att pappersboksutlåningen minskar får man se till att
              i stället kanalisera ersättningen på annat sätt. Detta är viktigt,
              för det kan gå fort. I vissa länder har e-boksutlåningen skjutit
              i höjden som en raket på bara några år.
            </seg>
            <seg xml:id="i-1e606c62e4594de3-0">
              Herr talman! Den här hösten kan vi alltså se ett antal skolsatsningar
              på läsning, en ny bibliotekslag och nu en litteraturproposition,
              Läsa för livet . Som helhet samverkar dessa insatser till att
              stärka läsningen och litteraturens ställning. Skolan, folkbildningen
              och kulturen bidrar gemensamt och drar åt samma håll. Jag yrkar
              bifall till utskottets förslag och avslag på reservationerna.
            </seg>
          </u>
          <note type="speaker" xml:id="i-cf21ec4e87035ac9-0">
            Anf. 182 PER SVEDBERG (S) replik:
          </note>
          <u who="per_svedberg_b73356" xml:id="i-7f92fb8a7563ef7f-2">
            <seg xml:id="i-e6048eb91bc4b8d6-0">
              Herr talman! Tyvärr råkade jag springa ut på toaletten medan
              du höll ditt anförande, Ulf Nilsson, men jag fick klart för mig
              att du hade hänvisat till att PISA-resultaten hade gått ned under
              väldigt lång tid.
            </seg>
            <seg xml:id="i-11605af4800317b5-0">
              Jag kan upplysa om att PISA-rapporten pekar på att läsförståelseresultaten
              steg fram till 2003. Sedan vek det av. Detta förändrar förmodligen
              ingenting i sak, men jag säger det som en sakupplysning.
            </seg>
            <seg xml:id="i-1583f7770cf20317-0">
              En annan intressant faktor som ni folkpartister framför nästan
              hela tiden är att det är någon annans fel. En enkel fråga är då:
              Hur länge är det någon annans fel? Det måste väl ändå finnas något
              uns av ansvarstagande hos den sittande regeringen för det som
              sker?
            </seg>
            <seg xml:id="i-c4d90d5b48b76da1-0">
              Om jag inte är helt galet ute tror jag att det är borgerliga
              regeringar som har gjort förändringar i läroplanen de tre senaste
              gångerna. Jag kan ha fel, men det är nog ganska nära sanningen.
            </seg>
          </u>
          <note type="speaker" xml:id="i-8e4dd732be35f312-0">
            Anf. 183 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-6">
            <seg xml:id="i-ca2cbce82ee133e8-0">
              Herr talman! Det blir kanske lite mycket skoldebatt här, men
              jag får väl svara på frågan, som egentligen inte gällde den här
              propositionen.
            </seg>
            <seg xml:id="i-c199bf233d8205db-0">
              Det har inte så stor betydelse vilket år man tar, men 2003 är
              ungefär åtta år innan den nya läroplan som alliansregeringen sjösatte.
              Det är sant att läsförståelse var det som svenska ungdomar länge
              var ovanligt bra på, medan resultaten i naturkunskap och matematik
              sjönk. Sedan började läsförståelsen sjunka också.
            </seg>
            <seg xml:id="i-dfe3189a7b87d3e9-0">
              Visst är det sant att de senaste läroplanerna är införda av en
              borgerlig regering. Det gjordes 2011–2012. PISA-undersökningen
              gjordes 2012, och de ungdomar som undersöktes hade alltså inte
              gått en enda dag i Jan Björklunds nya skola.
            </seg>
            <seg xml:id="i-f6286a5d0f5c933d-0">
              Det intressanta är väl egentligen inte vems fel det är, även
              om jag tror att jag vet vems fel det är när det gäller själva
              skolpolitiken. Det intressanta är väl vad vi vill göra. I stället
              för att hitta olika sätt att säga att ni inte kan hjälpa att det
              ser ut som det gör i PISA-undersökningen borde ni tala om vad
              det är för fel på alla reformer som genomförs, och vilka reformer
              skulle Socialdemokraterna vilja genomföra i stället? Det har jag
              inte hört någon av er säga något om här i dag.
            </seg>
          </u>
          <note type="speaker" xml:id="i-8d60a21a29b5bafe-0">
            Anf. 184 PER SVEDBERG (S) replik:
          </note>
          <u who="per_svedberg_b73356" xml:id="i-7f92fb8a7563ef7f-3">
            <seg xml:id="i-a7e1a25f3904e3e1-0">
              Herr talman! Ibland kan man tycka att rätt ska vara rätt. Vi
              ska väl inte bara räkna från nutid? Antogs det inte en läroplan
              1994? Sedan antogs det ytterligare någon. Rätt ska vara rätt.
            </seg>
            <seg xml:id="i-7f9ee11aca963afc-0">
              Det vi alla här har pekat på är sådant som ni inte har berört.
              Tror man att lösningen är att skapa större klyftor mellan människor?
              Eller finns det andra lösningar? Här hänvisar man ju till jobbskatteavdraget,
              och det gynnar dem som har jobb, men de som inte har jobb skjuts
              ännu mer åt sidan. Jag tror att det är stora grupper vi talar
              om när det gäller läsförståelse, och de finns i den grupp som
              inte har det så himla bra. Där har vi nog väldigt olika åsikter,
              tror jag.
            </seg>
            <seg xml:id="i-a636c62afd8dc4a1-0">
              Tror Ulf Nilsson och Folkpartiet att ökade klyftor gynnar utvecklingen
              av läsandet?
            </seg>
          </u>
          <note type="speaker" xml:id="i-e5cebca122c28bf8-0">
            Anf. 185 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-7">
            <seg xml:id="i-c1280db37b973663-0">
              Herr talman! Nej, jag tror verkligen inte att ökade klyftor ökar
              delaktigheten. Det är ett av skälen till att vi satsar och tycker
              att skolan och lässatsningen är så viktiga. God läsförmåga är
              en förutsättning för att man ska kunna vara delaktig i vårt samhällsliv.
              Det satsar vi på. Detta ska inte sättas mot jobbavdrag eller mot
              en skattepolitik som faktiskt bidrar till att fler människor får
              arbete.
            </seg>
            <seg xml:id="i-0bad0f99118d2e9b-0">
              Man brukade tala om dynamiska effekter förr i världen. Socialdemokraterna
              tror på något konstigt sätt verkligen på dynamiska effekter, för
              nu finansierar ni era förslag i oppositionsställning med att säga
              nej till våra skatteförslag. Men när nyåret är passerat om en
              månad tänker ni behålla de skatteanslagen. Tar ni då tillbaka
              de reformer som ni finansierar genom att säga nej till våra skatteförslag?
            </seg>
            <seg xml:id="i-fc56512715fd51e8-0">
              Nu ställde jag en fråga. Det ska man inte göra i sista repliken.
              Jag ber om ursäkt för det, men det kom spontant.
            </seg>
          </u>
          <note type="speaker" xml:id="i-b9602e760d7bad55-0">
            Anf. 186 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-10">
            <seg xml:id="i-c7d48dfe5282efeb-0">
              Herr talman! Jag tycker egentligen att utbildningsminister Jan
              Björklund borde delta i denna debatt. Han borde också ha deltagit
              i gårdagens debatt, för de hänger ju ihop. Läsa för livet är en
              proposition som handlar om kunskaperna, läsförståelsen, att ta
              in och att kunna utbilda sig.
            </seg>
            <seg xml:id="i-00e972e8a26fad5b-0">
              Läsningen är ju grunden för allt. Det tror jag att vi är överens
              om. Det är grunden för att förstå vårt samhälle och att kunna
              ta in texter och så vidare. Så visst är det delvis en skoldebatt
              – det blir på något sätt det.
            </seg>
            <seg xml:id="i-c6e58fdfe338a0e4-0">
              PISA-rapporten, som vi talar om väldigt mycket och som jag förstår
              att Jan Björklund inte vill debattera – men det kommer han ändå
              att göra, på många sätt, antar jag – visar att 2009 låg Sverige
              på 22:a plats inom OECD men 2012 har halkat ned till 28:e plats.
            </seg>
            <seg xml:id="i-dc11b80a55eff7aa-0">
              Läsförståelsen testar elevers förmåga att söka information och
              att reflektera över, tolka och bedöma texter. År 2009 låg Sverige
              på 15:e plats inom OECD, och nu ligger vi på 27:e plats. Den genomsnittliga
              eleven 2012 skrev 12 poäng sämre än den genomsnittliga eleven
              2009.
            </seg>
            <seg xml:id="i-9f0b51c76d2f029a-0">
              Detta att tolka information, att söka, reflektera och bedöma
              texter är någonting jag vill komma tillbaka till när det gäller
              skolbiblioteksfrågan. Där hävdar jag envist att skolbibliotekslagen
              var en del men att den viktigaste ingrediensen fattades. I Litteraturutredningens
              förslag påpekar man just detta att det hade varit en bra idé att
              se till att det finns skolbibliotekarier på skolbibliotek.
            </seg>
          </u>
          <note type="speaker" xml:id="i-c31be82a4f7c5663-0">
            Anf. 187 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-8">
            <seg xml:id="i-b0ba074ff15e512a-0">
              Herr talman! Skolan och kulturen berör varandra i den här frågan,
              som sagt var, så man ska inte glömma skolan. Men jag tycker kanske
              att den har tagit lite för stor del här.
            </seg>
            <seg xml:id="i-ffb44a0ee713e028-0">
              Jag vill då upprepa att Tina Ehn inte svarar på hur de 15-åringar
              som testades för två år sedan och som inte gått en dag i Alliansens
              skola bevisar någonting.
            </seg>
            <seg xml:id="i-11dfbb97ef6dca71-0">
              Men något som vore ännu intressantare att få veta är vad Tina
              Ehn tycker att man ska göra för att öka läsförmågan i skolorna.
            </seg>
            <seg xml:id="i-6aa2000466e7216d-0">
              Vi har ju satsat hårt på att få tillbaka speciallärare, tidiga
              nationella prov kopplat till rätten att få stöd, betydligt mer
              utvärderingar och uppföljningar av resultaten än vad man har gjort
              tidigare.
            </seg>
            <seg xml:id="i-20e3fff6dad17818-0">
              Nog om skolan, som är viktig. Men Tina Ehn frågade om biblioteken.
            </seg>
            <seg xml:id="i-84aa15e19bf17af6-0">
              Jag tycker, som sagt, att det är väldigt bra att vi har fått
              in i skollagen att alla elever ska ha tillgång till skolbibliotek.
              Vi ser också att man tar det på allvar. Så sent som för bara några
              veckor sedan utkrävde Skolverket vite av en kommun för att den
              inte hade inrättat skolbibliotek enligt lagen.
            </seg>
            <seg xml:id="i-be00ebea958e8a68-0">
              Det finns alltså en viss grundläggande definition av vad skolbiblioteken
              ska innehålla. Det är att det ska vara mångsidig litteratur, facklitteratur,
              skönlitteratur och så vidare.
            </seg>
            <seg xml:id="i-7244a85908cf455b-0">
              Nästa steg är jag beredd att diskutera, och många med mig inom
              Alliansen, tror jag. Det är att vara ännu tydligare när det gäller
              riktlinjer för personal. Men låt oss först se hur skolan lever
              upp till att över huvud taget skaffa sig skolbibliotek, för det
              var kanske hälften som inte hade det när vi fick igenom den här
              lagen för ett år sedan.
            </seg>
          </u>
          <note type="speaker" xml:id="i-8e679f6864af04d8-0">
            Anf. 188 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-11">
            <seg xml:id="i-135079d5d771d317-0">
              Herr talman! Jag tackar för svaret. Vill Ulf Nilsson läsa om
              våra satsningar finns det ett särskilt yttrande i betänkandet
              som handlar om mycket stora investeringar på skolområdet.
            </seg>
            <seg xml:id="i-27d636cb68df5160-0">
              Inom kulturområdet har vi sagt att vi tycker att skolbibliotekarier
              borde skrivas in i skollagen. Det är en del av det hela.
            </seg>
            <seg xml:id="i-060cda2dfdd8616d-0">
              Hälften av Sveriges elever saknar tillgång till bemannade skolbibliotek.
              Det står i en rapport som kom 2012, så det kan hända att det har
              ändrats. Men den rapport jag har är den som är senast uppdaterad.
              En av sex elever saknar helt skolbibliotek. Det innebär, enligt
              den statistik som fanns då, att 210 000 elever i grundskolan och
              gymnasiet inte har tillgång till skolbibliotek på den skolenhet
              där de går. 7 procent av landets skolenheter har inte tillgång
              till vare sig bibliotek eller samarbete med folkbibliotek för
              elevers räkning. Två tredjedelar av skolorna som har tillgång
              till skolbibliotek har ingen eller lägre bemanning än 20 timmar
              i veckan på bibliotek.
            </seg>
            <seg xml:id="i-d8b36b4b4b6bad25-0">
              Här finns väldigt mycket att göra, och jag kommer säkert att
              lyfta fram den här kritiken fler gånger. Det är väl så det går
              till i politiken, att vi trycker på för att det ska göras förändringar.
              Jag tycker ändå att Ulf Nilsson har svarat på de frågor jag har
              ställt, och jag tackar för det så länge.
            </seg>
          </u>
          <note type="speaker" xml:id="i-39d830beb342702f-0">
            Anf. 189 ULF NILSSON (FP) replik:
          </note>
          <u who="ulf_nilsson_b2871f" xml:id="i-342553a642964b86-9">
            <seg xml:id="i-8cf6f3ba69828b45-0">
              Herr talman! Jag tackar för det. Jag vill bara än en gång säga
              att den statistik som Tina Ehn räknade upp över hur många kommuner
              som saknar skolbibliotek är dyster. Det var i princip just därför
              som alliansregeringen bestämde sig för att göra något helt nytt,
              nämligen att i skollagen skriva in ett krav på att skolor ska
              ha skolbibliotek, att elever i alla kommuner ska ha tillgång till
              skolbibliotek.
            </seg>
            <seg xml:id="i-3b123c974e6ef6c0-0">
              Det är bara något år sedan den nya skollagen kom till, och så
              effektiv centralstyrning har vi inte i Sverige att alla de som
              Tina Ehn räknade upp plötsligt har perfekta skolbibliotek. Men
              det är naturligtvis någonting som regeringen och Utbildningsdepartementet
              kommer att ge tydliga riktlinjer till bland annat Skolinspektionen
              att följa upp för att se hur biblioteken fungerar, om det över
              huvud finns bibliotek och vilken tillgång eleverna har till dem.
            </seg>
            <seg xml:id="i-52816b99c7ffc536-0">
              Sedan diskuterar jag gärna när nästa steg kommer den viktiga
              frågan om att det också ska finnas tillgång till duktig och kompetent
              personal som hjälper eleverna.
            </seg>
          </u>
          <note type="speaker" xml:id="i-d8a18c59cd17a3ba-0">
            Anf. 190 PER LODENIUS (C):
          </note>
          <u who="per_lodenius_87c57d" xml:id="i-0576e570a7928baf-1">
            <seg xml:id="i-d8f9fc3d056bdf4d-0">
              Herr talman! I våras inledde jag min del av debatten om litteratur
              här i kammaren med Nils Ferlins dikt Strof i april . Jag skulle
              i dag kunna inleda med Ferlins dikt Infall , som kan passa ganska
              bra i denna sena timme:
            </seg>
            <seg xml:id="i-6628df70892ef081-0">
              Men det skulle kanske vara att upprepa sig. Samtidigt spelar
              Ferlins dikter en viktig roll för mig. Det är ju så att litteratur,
              dikter, texter och böcker påverkar oss alla på olika sätt. Och
              genom litteraturen kan vårt samhälle speglas samtidigt som det
              också kan bevaras för framtida historieskrivning. Litteraturen
              kan roa och oroa, skapa frågor och ge svar. Litteraturen är helt
              enkelt en viktig samhällsbärare och samhällsberättare.
            </seg>
            <seg xml:id="i-87d522f4c6a893fa-0">
              Och samtidigt är det inte alltid så enkelt. Du kan ha svårt att
              läsa och att ta till dig det som är skrivet. Det kan bero på en
              funktionsnedsättning som gör det svårt att läsa en text. Det kan
              bero på att du har svårt med språket som texten är skriven på.
              Det kan bero på att du inte har fått chansen att lära dig att
              läsa. Vad det än beror på måste vi ge chansen till alla att kunna
              ta till sig litteratur.
            </seg>
            <seg xml:id="i-f3c768169eeef3a6-0">
              Vårt språk bär också våra minnen och mycket av vår kultur. Därför
              är det centralt att främja språkkunskaper, inte bara i svenska
              utan även i andra språk. Stöd till minoritetsspråk är här en viktig
              del.
            </seg>
            <seg xml:id="i-78c7beab1db2d454-0">
              Herr talman! I dag finns det så många fler sätt att ta till sig
              litteratur än genom en vanlig bok. Tekniken när det gäller ljudböcker
              och olika typer av e-böcker utvecklas hela tiden.
            </seg>
            <seg xml:id="i-b088b8def7e69bc6-0">
              E-boken är en viktig framtidsfråga, vilket vi också lyft fram
              i kulturutskottets utredningsgrupp, där vi gjort en kartläggning
              av frågan om e-boken. Rapporten En bok är en bok är en bok? –
              en fördjupningsstudie av e-böckerna i dag presenterades här i
              slutet av november. I rapporten konstateras att den tryckta boken,
              boken i pappersformat, kommer att finnas kvar. Men e-boken kommer
              att utvecklas och snabbt öka som bärare av litteratur.
            </seg>
            <seg xml:id="i-05cfe9a94ddd8423-0">
              Det här skapar nya frågor, som kanske inte alltid är så kända,
              som integritetsaspekten vid läsning av streamade böcker. Vem kan
              ta del av det jag läser, hur snabbt jag läser och vad jag läser
              om flera gånger, ja, kanske till och med ta del av anteckningar
              jag gjort när jag läst? Och i vilket syfte kan någon annan ta
              del av fakta kring mitt läsande? Det här väcker, som sagt, frågor
              kring vår integritet. Hur anonym kan jag vara i mitt läsande?
            </seg>
            <seg xml:id="i-fc060740a5ae80c8-0">
              Samtidigt finns det stora vinster att göra också. Jag kan dela
              med mig av min läsupplevelse till andra på ett enkelt sätt, rekommendera
              bra litteratur till andra och också få rekommendationer på litteratur
              som kan intressera mig. Det kan också vara enkelt att snabbt ladda
              hem en ny bok på min läsplatta, och jag har alltid med mig min
              mobiltelefon där boken jag läser finns nedladdad. Man kan också
              anpassa textens storlek och ibland också typsnittet för att underlätta
              läsandet. Det finns alltså många fördelar med e-boken.
            </seg>
            <seg xml:id="i-dda3e4f88dde86cc-0">
              Samtidigt kommer inte e-boken att konkurrera ut boken i pappersformat,
              åtminstone inte under en överskådlig framtid. Men för att kunna
              ta del av en bok, oberoende av om det är i digital eller tryckt
              form, behöver man lära sig att läsa. Man behöver inspireras till
              att läsa. Och man behöver få hjälp att hitta lusten till att läsa.
            </seg>
            <seg xml:id="i-478ab7dd70ba29cc-0">
              En av de viktigaste prioriteringarna på kulturområdet syftar
              just till att öka läsandet, till att främja och öka läslusten
              och intresset för litteratur, inte minst bland barn och unga.
            </seg>
            <seg xml:id="i-74112135431d7f9a-0">
              Det handlar till exempel om satsningar på fortbildning för lärare,
              liksom att Statens kulturråd får i uppdrag att ta initiativ till,
              samordna och följa upp läsfrämjande insatser av nationellt strategiskt
              intresse och ta fram ett handlingsprogram för det läsfrämjande
              arbetet utanför skolan.
            </seg>
            <seg xml:id="i-ff6978998f6e6c49-0">
              I regeringens proposition föreslås också att litteratur och läsfrämjande
              från 2015 ska ingå bland de verksamheter som tilldelas statligt
              stöd inom ramen för kultursamverkansmodellen.
            </seg>
            <seg xml:id="i-09670e565983793c-0">
              Herr talman! Det finns också andra aktörer som är viktiga för
              de läsfrämjande insatserna. Biblioteken har självklart en viktig
              del. Det betonades också i debatten här i kammaren i oktober när
              vi antog den nya bibliotekslagen.
            </seg>
            <seg xml:id="i-b3407e261cdd3444-0">
              Också folkbildningen spelar en mycket viktig roll. Redan i dag
              gör studieförbund och folkhögskolor viktiga insatser när det gäller
              läsfrämjandet. Det är en roll som inte kommer att minska.
            </seg>
            <seg xml:id="i-decc9f67f84c3482-0">
              En annan viktig del är möjligheten till litteratur och texter
              som alla kan ta till sig och ta del av. Det är inte alla som kan
              läsa en vanlig bok eller tidning, hur mycket man än vill eller
              försöker, eller också kan tröskeln till att börja läsa en bok
              eller en dagstidning vara för hög, så att man inte ens vågar försöka.
            </seg>
            <seg xml:id="i-fc676da08eb1eda1-0">
              Det kan bero på en funktionsnedsättning som gör det svårt att
              läsa en text. Det kan bero på att du har svårt med språket som
              texten är skriven på. Det kan bero på att du inte har fått chansen.
              Vad det än beror på måste vi ge chansen till alla att kunna ta
              till sig litteratur.
            </seg>
            <seg xml:id="i-6b81ae29bf438d56-0">
              Då är det viktigt att det finns texter, böcker och nyheter som
              jag kan ta till mig på ett enkelt, ja lättläst sätt. Lättlästa
              texter och nyheter är ofta en väg, kanske den enda vägen, till
              det skrivna ordet.
            </seg>
            <seg xml:id="i-300e7965b3a6e486-0">
              I gårdagens Dagen Nyheter var det ett reportage om ett projekt
              på anstalter i Helsingforssområdet med rubriken Interner läser
              för framtiden. I det här projektet, där man samarbetar med Centrum
              för lättläst, används just böcker på lättläst svenska för att
              stimulera och starta upp läsningen bland interner på anstalterna.
            </seg>
            <seg xml:id="i-930939d22d7d5b76-0">
              Jag har också själv sett nyttan av texter på lättläst svenska
              i andra sammanhang, som när jag jobbade som lärare för ungdomar
              med intellektuell funktionsnedsättning.
            </seg>
            <seg xml:id="i-e478fdccf5316123-0">
              Det handlar egentligen om demokrati, om tillgänglighet, om allas
              rätt att själv kunna ta till sig litteratur och nyheter på ett
              språk som man förstår.
            </seg>
          </u>
          <note xml:id="i-43f858ad37eadb6f-0">
            Med det, herr talman, vill jag yrka bifall till utskottets förslag
            och avslag på motionerna.
          </note>
          <note type="speaker" xml:id="i-c50df52c02831010-0">
            Anf. 191 LARS-AXEL NORDELL (KD):
          </note>
          <u who="lars-axel_nordell_07449f" xml:id="i-51ee1370b0b3df03-2">
            <seg xml:id="i-79667139eecf8991-0">
              Herr talman! Jag vill börja med att ange tre värdeomdömen för
              betänkandet Läsa för livet : viktigt, avgörande och betydelsefullt.
              När vi talar om läsningens betydelse kan vi med gott samvete verkligen
              strössla med adjektiv. Läsningens betydelse är viktig ur flera
              olika aspekter och skär rakt igenom olika politikområden, som
              vi har hört i dag i debatten.
            </seg>
            <seg xml:id="i-01c2d6acaa99f5c2-0">
              PISA-undersökningen, som samtliga som har varit uppe i talarstolen
              har pratat om, har på ett tydligt sätt satt sitt strålkastarljus
              på frågor om läsandet och läsförståelsen. De senaste internationella
              kunskapsmätningarna visar att den nedåtgående trenden vad gäller
              svenska elevers läsförståelse fortsätter.
            </seg>
            <seg xml:id="i-109459542ecaeb15-0">
              Även om läsfrämjandet inom ramen för skolverksamheten inte berörs
              i detta betänkande är det ändå värt att nämna att vi kristdemokrater
              i en skolpolitisk rapport föreslår en tydligare prioritering av
              svenskämnet och framför allt läsningen inom detta område.
            </seg>
            <seg xml:id="i-e4b6853d55fe6eac-0">
              Om vi ser ut över världen ser vi att analfabetism verkligen är
              något som verkligen cementerar fattigdomen. Men under de senaste
              decennierna har enorma framgångar gjorts på det området. För 50
              år sedan var mer än 40 procent av världens befolkning analfabeter.
              Siffran ligger i dag på ca 15 procent. Det är egentligen en ofattbar
              minskning. Men alltjämt finns det u-länder där hälften av befolkningen
              saknar läsförmåga.
            </seg>
            <seg xml:id="i-1e0767b42ad2ee4d-0">
              En läsande befolkning är en grundförutsättning för att dessa
              länder ska kunna resa sig ur fattigdom. Utbildningssatsningar
              med läskunnighet i fokus är och bör därför också vara ett bärande
              element inom biståndspolitiken.
            </seg>
            <seg xml:id="i-41d33ec7271d598b-0">
              I Sverige är naturligtvis situationen en annan än i de här länderna.
              Men även här är en fortsatt läsande befolkning en grundförutsättning
              för att vi ska stå starka i en värld av tilltagande konkurrens.
            </seg>
            <seg xml:id="i-c38dc1df654d1870-0">
              Av Barnboksinstitutets trendrapport framgår det att den tid som
              småbarnsföräldrar lägger på högläsning för sina barn minskar.
              Detta riskerar barns språkutveckling och inlärningsförmåga. Andelen
              som läser varje dag för och med sina barn har halverats på bara
              tio år. Enligt en undersökning som Läsrörelsen och Junibacken
              har gjort läser bara 35 procent av föräldrarna för sina barn varje
              dag. För tio år sedan var siffran 70 procent.
            </seg>
            <seg xml:id="i-1f77b5805b2ca3b7-0">
              Läskunnigheten hos barn och ungdomar försämras även den. Ett
              sätt att förebygga det är just att i tidig ålder högläsa med sina
              barn. För ett barn som växer upp i ett hem utan böcker och utan
              en lästradition är det särskilt viktigt att skolan stimulerar
              och uppmuntrar läsning, inte minst om man i hemmet inte talar
              svenska.
            </seg>
            <seg xml:id="i-3731346bd8a9d939-0">
              Det är mycket oroande att framför allt en stor andel unga pojkar
              i vårt land inte lär sig läsa ordentligt. Ett bristfälligt ordförråd
              och svårigheter att uttrycka sig är ett jämställdhetsproblem och
              riskerar att leda till utanförskap. De pojkar som halkar efter
              tidigt får inte den start i livet de är värda.
            </seg>
            <seg xml:id="i-84640c9b5a174b65-0">
              Oavsett bakgrund och förutsättningar ska alla i Sverige ha god
              läsfärdighet – det är vi överens om. Läsning är grunden för att
              kunna tillgodogöra sig kunskap. Trenden med vikande läsfärdighet,
              särskilt bland unga pojkar, måste därför brytas.
            </seg>
            <seg xml:id="i-51c3deb9c7558f30-0">
              I propositionen Läsa för livet lämnar regeringen förslag som
              syftar till att främja ökat läsande och stärka litteraturens ställning.
            </seg>
            <seg xml:id="i-dc7e6002166688e8-0">
              Det är glädjande att regeringen med syfte att öka läsfärdigheten
              och läslusten hos barn och ungdomar bland annat gett Statens kulturråd
              i uppdrag att genomföra en läsfrämjandesatsning, som det har talats
              om tidigare i debatten. Uppdraget innebär att idrottsföreningar
              ska samverka med bibliotek för att göra litteratur mer tillgänglig
              för idrottande pojkar och flickor. Statens kulturråd ska i dialog
              med biblioteken ta initiativ till och finansiera olika aktiviteter.
              Uppdraget ska ske i samråd med Riksidrottsförbundet.
            </seg>
            <seg xml:id="i-ba0ad9e9dfb9ff51-0">
              Herr talman! I en tid av snabb och lättillgänglig underhållning
              i form av smarttelefoner, läsplattor och datorer är kanske inte
              alltid pappersboken något som dagens unga finner mest lockande.
              Därför måste en offensiv utbildningspolitik på området säkras.
              En viktig part i det arbetet är utan tvekan biblioteken.
            </seg>
            <seg xml:id="i-99986a3f34f2ee4a-0">
              Bibliotekens roll som kulturförmedlare kan inte nog betonas.
              Jag tror inte heller att det finns någon annan kulturinstitution
              i vårt land som är så omtyckt av folk i allmänhet som just biblioteken.
              Alltsedan läsekonsten blev allmän egendom i vårt land har biblioteken
              varit en källa till vidgat vetande och kulturella värden.
            </seg>
            <seg xml:id="i-b47287dfd4412bca-0">
              Jag vill också passa på att betona hur viktigt det är att biblioteken
              erbjuder sin service till äldre personer, personer med funktionsnedsättningar
              och andra som av olika anledning inte har möjlighet att ta sig
              till biblioteket, till exempel genom det system som kallas Boken
              kommer, som fungerar på olika håll i Sverige.
            </seg>
            <seg xml:id="i-b30bad8bd427e54b-0">
              För egen del, både som kristdemokrat och som folkbildningsmänniska,
              gläds jag särskilt åt den betydelse som regeringen tillmäter folkbildningen
              i det läsfrämjande arbetet.
            </seg>
            <seg xml:id="i-af03a4633977a5c8-0">
              Runt om i landet bedrivs många lokala projekt som syftar till
              att öka läsningen bland barn och unga. I min egen hemkommun Örebro
              har stadsbiblioteket projektet Kom in i matchen tillsammans med
              SISU Idrottsutbildarna. Projektet syftar till att få fler barn
              i grundskolan att finna glädje i läsningen.
            </seg>
            <seg xml:id="i-f7a72203124bb4a4-0">
              Det finns många olika projekt av den här typen, men en samordnande
              funktion har saknats. Regeringen föreslår därför att en nationell
              samordnare för läsfrämjande insatser utanför skolan ska inrättas.
              Det är rätt.
            </seg>
            <seg xml:id="i-5a1df10e3a40f8df-0">
              Frågan vi bör ställa oss är: Vad fungerar, och vad ger resultat?
              Om vi menar allvar med att implementera en genomgripande läsfrämjande
              politik, även utanför skolan, måste vi ha svar på dessa frågor.
              Det handlar sällan om ren statlig politik – däremot om ett statligt
              stöd och en utvärderingsfunktion som kan fungera som ett stöd
              till lokala insatser.
            </seg>
          </u>
          <note xml:id="i-0cb54dbd1e4ab250-0">
            Med dessa ord, herr talman, yrkar jag bifall till utskottets
            förslag och avslag på motionerna.
          </note>
          <note type="speaker" xml:id="i-ce31676cc7b93312-0">
            Anf. 192 Kultur- och idrottsminister LENA ADELSOHN LILJEROTH
            (M):
          </note>
          <u who="unknown" xml:id="i-8e0fd306f575819b-5">
            <seg xml:id="i-79a07eb46b0472df-0">
              Herr talman! I kväll debatterar vi propositionen Läsa för livet
              . Klockrent, sade Per Svedberg. Det gläder mig. Vi kan kanske
              påminna oss om att litteratur och läsning under flera decennier
              faktiskt var en OS-gren.
            </seg>
            <seg xml:id="i-041787d3464cc1d7-0">
              När vi 2011 tillsatte Litteraturutredningen var det för att få
              ett gediget kunskapsunderlag om litteraturens och läsandets ställning.
              Det fick vi också. Tidigare undersökningar pekade redan då, sedan
              en längre tid tillbaka, på en negativ utveckling när det gällde
              läsförståelse framför allt bland barn och unga. Så sent som häromveckan
              – över debatten vilar PISA-undersökningen – bekräftades tyvärr
              att Sveriges resultat i läsförmåga ytterligare hade sjunkit.
            </seg>
            <seg xml:id="i-acd077dc8d91624a-0">
              Detta är djupt oroande; det är vi alla överens om. Medan läsförmågan
              är god i befolkningen i övrigt och läsandet till och med verkar
              öka bland vuxna, åtminstone enligt EU-kommissionens rapport, måste
              vi bryta trenden av försämrad läsförmåga bland de unga. För mig
              är detta den mest prioriterade frågan.
            </seg>
            <seg xml:id="i-533257264aef581c-0">
              Regeringen har genomfört flera läsfrämjande insatser inom kulturområdet.
              Några har nämnts här, jag ska nämna några andra.
            </seg>
            <seg xml:id="i-00cd4c63432782f8-0">
              Mellan åren 2006 och 2010 fördubblades Statens kulturråds bidrag
              till läsfrämjande insatser, utanför skolan. I dag uppgår stödet
              årligen till ca 10 miljoner. Och i nästa års budget föreslår vi
              en förstärkning till detta anslag med ytterligare 15 miljoner,
              totalt 25 miljoner kronor.
            </seg>
            <seg xml:id="i-4a8ce645eff96263-0">
              I maj tidigare i år fick Statens kulturråd extra medel, som nämndes
              här, för att genomföra ett projekt där idrottsföreningar ska samverka
              med bibliotek.
            </seg>
            <seg xml:id="i-bd4683bc93218ca1-0">
              I den nya bibliotekslagen, som börjar gälla från årsskiftet,
              stärks folkbibliotekens uppgift att ägna särskild uppmärksamhet
              åt barn och unga för att främja deras språkutveckling och stimulera
              till läsande.
            </seg>
            <seg xml:id="i-d709f80d317229d5-0">
              I propositionen Bildning och tillgänglighet – radio och tv i
              allmänhetens tjänst höjs Utbildningsradions anslag med 50 miljoner
              kronor. Det sker bland annat för att UR ska kunna fortsätta att
              göra viktiga insatser för att öka läsförmågan och intresset för
              läsning hos svenska barn och ungdomar.
            </seg>
            <seg xml:id="i-5eb1046569bc4121-0">
              Sedan 2011 är det obligatoriskt enligt lag, som flera har påpekat,
              att erbjuda elever tillgång till ett skolbibliotek.
            </seg>
            <seg xml:id="i-77d185a5614978da-0">
              Men det är tydligt att vi måste göra mer, som att höja medvetenheten
              på alla nivåer – på barnavårdscentralerna och hos föräldrarna,
              i förskolorna, i skolorna och hos det civila samhället. Det behövs
              ett brett engagemang för att böcker och läsande och glädjen i
              ord och berättande ska bli en naturlig del i barns och ungas vardag.
            </seg>
            <seg xml:id="i-b02ead80adaa9211-0">
              Skolan har givetvis en viktig roll här, men det har även kulturpolitiken,
              herr talman. Genom flera nya förslag i Läsa för livet vill regeringen
              stödja ökat läsande och stärka litteraturens och de litterära
              upphovsmännens ställning, framför allt när det gäller läsfrämjande
              arbete utanför skolan.
            </seg>
            <seg xml:id="i-8cdb99f8598e420c-0">
              Förmågan och lusten till läsning är en förutsättning för att
              vi ska kunna ta del av vår kultur och vara aktiva medborgare.
            </seg>
            <seg xml:id="i-af96576678862d68-0">
              Vi vet att det är bland unga som läsförmågan sjunker, och framför
              allt är det unga pojkar som läser mindre.
            </seg>
            <seg xml:id="i-bda1da65971c2b0b-0">
              Orsakerna till och teorierna om detta är flera, men jag tror
              personligen att det betyder mycket med vuxna förebilder och att
              inte skambelägga viss läsning. Fackböcker och till och med serier
              kan vara väl så goda ingångar i läsrymden som etablerade klassiker.
            </seg>
            <seg xml:id="i-3bb86abaae6f25a7-0">
              För att samla hela politiken och alla delar av samhället bakom
              tydliga målsättningar att öka läsförmågan föreslår regeringen
              nya nationella mål.
            </seg>
            <seg xml:id="i-67bf8086acb5cfa3-0">
              Alla i Sverige ska, oavsett bakgrund och med utgångspunkt i vars
              och ens särskilda förutsättningar, ges möjlighet att utveckla
              en god läsförmåga och ha tillgång till litteratur av hög kvalitet.
            </seg>
            <seg xml:id="i-3df5c4fa90276bd2-0">
              För att nå det övergripande målet ska statens samlade insatser
              syfta till
            </seg>
            <seg xml:id="i-1aec8ef774c6eb49-0">
              Därtill ska de insatser som genomförs utanför skolans område
              följas upp för att sedan kunna utvärderas.
            </seg>
            <seg xml:id="i-fe74b03d8e4113b5-0">
              Nästan allt läsfrämjande arbete bedrivs lokalt, herr talman,
              vilket innebär att erfarenhetsutbytet inte är så omfattande som
              det borde vara, att större nationella eller flerregionala satsningar
              uteblir liksom att läsfrämjande projekt sällan utvärderas, trots
              att de finns. Därför ger regeringen det till Statens kulturråd
              i uppdrag. Kulturrådet ska också ta fram ett handlingsprogram
              för det läsfrämjande arbetet utanför skolan.
            </seg>
            <seg xml:id="i-0e4ab37619966a99-0">
              Kultursamverkansmodellen, som vi talat om här, har haft stor
              betydelse för att utveckla kulturpolitiken och de kulturella verksamheterna.
              Regeringen anser därför att litteratur- och läsfrämjande från
              2015 bör ingå bland de verksamheter som kan få statligt stöd inom
              ramen för kultursamverkansmodellen.
            </seg>
            <seg xml:id="i-8208bc2e266332b4-0">
              Jag talade förut om att ingen kommer undan och att ökat läsande
              och läsförståelse är en angelägenhet för hela samhället. Folkbildningen
              till exempel engagerar många och har en lång tradition av att
              arbeta med läsande och självbildning, inte minst när det gäller
              vuxna som i dag inte läser.
            </seg>
            <seg xml:id="i-352fac6d9a32d5fe-0">
              Men det finns verksamheter, och detta lyftes förtjänstfullt fram
              av just Litteraturutredningen, som inte får statligt stöd. Arbetsplatsbibliotek
              och vägkrogsbibliotek är några av de exempel som utredningen tog
              fram. De faller utanför ramarna för bidragen till studieförbund
              som ofta bygger på att verksamheterna anordnas i form av studiecirklar.
            </seg>
            <seg xml:id="i-6bd7fbad866068b0-0">
              Av det statliga stödet till folkbildningen bör därför 30 miljoner
              kronor destineras till planerad läsfrämjande verksamhet inom folkbildningen.
              På så vis blir det möjligt för folkbildningen att stödja fler
              former av läsfrämjande verksamhet.
            </seg>
            <seg xml:id="i-0e9346508b9cabb2-0">
              En annan framtidsfråga, herr talman, för hela det litterära fältet
              är den digitala utvecklingen. För bibliotekens del är det avgörande
              att i ökad utsträckning kunna tillhandahålla e-böcker och samtidigt
              kunna hantera kostnaderna för detta. Regeringen har därför givit
              Kungliga biblioteket i uppdrag att inleda en verksamhet för att
              förmedla och göra e-böcker tillgängliga.
            </seg>
            <seg xml:id="i-4e5cb8ceda2b308d-0">
              I uppdraget ingår att se till att upphovsrättslig fri e-litteratur
              via Libris ska finnas tillgänglig för förmedling via det allmänna
              biblioteket. För detta har KB nyligen fått 2 miljoner kronor.
            </seg>
            <seg xml:id="i-e779ddae81386867-0">
              Regeringen ser positivt på möjligheten att huvudmännens samarbetsorganisation,
              Sveriges Kommuner och Landsting, går in som avtalspart gentemot
              rättighetshavarna i förhandlingarna om avtalsvillkor för e-böckerna.
            </seg>
            <seg xml:id="i-5bbdb6750b39762f-0">
              Regeringen anser att biblioteksersättningen fortsatt ska medverka
              till att förbättra författarnas ekonomiska villkor och att de
              litterära upphovsmännen ska ersättas för att deras verk lånas
              ut vid folk- och skolbibliotek.
            </seg>
            <seg xml:id="i-a6dbc2c5f5f07836-0">
              Grundbeloppet ska fortsatt vara utgångspunkt för ersättningen.
            </seg>
            <seg xml:id="i-7d6171045f85f2ef-0">
              Några förändringar föreslås emellertid i propositionen när det
              gäller biblioteksersättningen.
            </seg>
            <seg xml:id="i-87ded372f4fc567d-0">
              Den förordning som styr biblioteksersättningen bör ses över.
              Bland annat bör det framgå att användandet av fysiska exemplar
              av verk ska ligga till grund för biblioteksersättning. Regeringen
              och de litterära upphovsmannaorganisationerna bör sluta en ny
              överenskommelse om hur man ska fastställa grundbeloppets storlek.
            </seg>
            <seg xml:id="i-61916d4187640d52-0">
              Överläggningarna bör också ske med längre tidsintervall än vad
              som gäller i dag.
            </seg>
            <seg xml:id="i-90297336435c27bb-0">
              Regeringen bedömer att tre år är ett lämpligt intervall. Det
              skulle ge större stabilitet och bättre förutsättningar för planering.
            </seg>
            <seg xml:id="i-b211c4eabf3e3216-0">
              I Läsa för livet betonar vi att de språkvårdande insatserna bör
              stärkas, framför allt när det gäller nationella minoriteter och
              personer med annat modersmål än svenska liksom för det svenska
              teckenspråket.
            </seg>
            <seg xml:id="i-ada11d9727155807-0">
              I budgetpropositionen för 2014, som vi debatterade tidigare,
              beräknas att Institutet för språk och folkminnen tillförs ytterligare
              3 miljoner kronor.
            </seg>
            <seg xml:id="i-a8d1a08262ed1574-0">
              I Läsa för livet lyfts också litteraturens roll inom Sveriges
              internationella bistånd fram. Biståndet ska kunna stärka förändringsaktörer
              i det civila samhället som arbetar för demokrati och yttrandefrihet.
            </seg>
            <seg xml:id="i-bfc7dfd24ffa4b5c-0">
              I regeringens strategi för särskilda insatser för demokratisering
              och yttrandefrihet lyfts också fristadsförfattare fram.
            </seg>
            <seg xml:id="i-adad45f3f52360bc-0">
              Mina meddebattörer har tidigare talat om att de satsningar som
              sker inom utbildningspolitiken kompletterar det som vi här arbetar
              för inom Läsa för livet . Ja, Tina Ehn, jag har diskuterat läsande
              och litteratur med utbildningsministern, eftersom du frågade om
              det.
            </seg>
            <seg xml:id="i-b042bf44b77c0a42-0">
              Avslutningsvis handlar Läsa för livet just om att ge alla tillgång
              till läsandet i sina liv.
            </seg>
            <seg xml:id="i-6081c5861f65c38d-0">
              Regeringen har nu uppsatt tydliga mål. Till detta kommer nya
              strategiska uppdrag och insatser för att samla och stärka den
              statliga kulturpolitikens roll i läsfrämjandet utanför skolan.
            </seg>
            <seg xml:id="i-f0628d314083b37c-0">
              Jag ser fram emot att fortsätta debatten, inte bara här i kammaren
              utan även den debatt som jag är övertygad om kommer att pågå hela
              nästa år – en debatt som förs för att lyfta medvetenheten om hur
              vi ska öka läsförmågan bland våra unga.
            </seg>
            <seg xml:id="i-0eb6449bddfa5614-0">
              Detta är en verklig framtidsfråga. Med Läsa för livet tar vi
              nu flera initiativ för att möta den utmaningen!
            </seg>
            <seg xml:id="i-ca5557439fc5cf7b-0">
              Herr talman! Jag vill gärna avsluta med ett tänkvärt citat. När
              vi debatterade bibliotekslagen lånade jag några 2000-åriga ord
              från Cicero. Det finns många att välja mellan, men i dag går ordet
              till den danske litteraturkritikern Georg Brandes som föddes 1842
              och dog 1927. Han sade så här:
            </seg>
            <seg xml:id="i-d11b72d0eeba6898-0">
              Böcker är våra bästa vänner – även när de vänder oss ryggen!
            </seg>
          </u>
          <note type="speaker" xml:id="i-2dfb566b6996f27c-0">
            Anf. 193 PER SVEDBERG (S) replik:
          </note>
          <u who="per_svedberg_b73356" xml:id="i-7f92fb8a7563ef7f-4">
            <seg xml:id="i-29bb3c5577ed9515-0">
              Herr talman! Jag tror att kulturministern och jag är precis lika
              oroade för utvecklingen när det gäller läsförståelse. Sedan har
              vi förmodligen olika vägar att gå för att åtgärda detta och skapa
              en bättre situation.
            </seg>
            <seg xml:id="i-ae4a23e57ff3658c-0">
              När jag lyssnade på ministerns anförande reagerade jag på en
              liten detalj som jag har ställt en fråga om tidigare. Man tar
              pengar från folkbildningen för att ge folkbildningen så att den
              kan utvecklas.
            </seg>
            <seg xml:id="i-284f44bbceb95f34-0">
              Då tänker jag: Om du å ena sidan tar pengar från folkbildningen
              för att sedan stoppa tillbaka dem funderar jag över tilltron till
              folkbildningens verksamhet, som du bedyrade var bra. Vart tar
              tilltron vägen om man ska göra den transfereringen? Det innebär
              ju att man tar bort 30 miljoner och destinerar dem på ett särskilt
              sätt. Både du och jag vet ju att folkbildningen ägnar sig åt betydligt
              mycket mer läsande än vad man får ut av dessa pengar.
            </seg>
            <seg xml:id="i-f13f16108ead5c3d-0">
              Jag vet inte riktigt om jag hängde med på den loopen. Kan du
              förklara för mig?
            </seg>
          </u>
          <note type="speaker" xml:id="i-e0b16da103aab79f-0">
            Anf. 194 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-6">
            <seg xml:id="i-66d51f315a622eb5-0">
              Herr talman! Jag hoppas att jag inte använde uttrycket tar. I
              så fall tar jag tillbaka det, för jag menade inte så. Vad jag
              hoppas är att jag använde uttrycket öronmärker.
            </seg>
            <seg xml:id="i-86aedee6c01b9c07-0">
              Vi har höjt anslagen till folkbildningen; det framgår tydligt
              i budgetpropositionen. Anslaget ligger på ca 3 ½ miljard kronor.
            </seg>
            <seg xml:id="i-76da2654e0b1ae2f-0">
              Vad vi gör är att vi följer det förslag som Litteraturutredningen
              lämnade till oss, att öronmärka 30 miljoner kronor innan de stannar
              inom folkbildningen. Det är inte så att vi tar pengar och ger
              till dem någon annan aktör.
            </seg>
            <seg xml:id="i-71fa12a88935de0e-0">
              Vi öronmärker dessa pengar för att folkbildningen ska kunna arbeta
              friare och stödja verksamheter som annars inte ryms inom de regler
              som gäller. Jag tog upp arbetsplatsbibliotek och vägkrogar som
              ett sådant exempel.
            </seg>
          </u>
          <note type="speaker" xml:id="i-f5c7269d445d91dd-0">
            Anf. 195 PER SVEDBERG (S) replik:
          </note>
          <u who="per_svedberg_b73356" xml:id="i-7f92fb8a7563ef7f-5">
            <seg xml:id="i-184ce5f7fa459f5c-0">
              Herr talman! Det kan ha varit jag som hörde fel. Men du sade
              nu att ni specialdestinerar medel för att man ska kunna arbeta
              friare. Då tänker jag: Den ekvationen gick inte riktigt ihop.
            </seg>
            <seg xml:id="i-0dd006ce875ed944-0">
              En annan fråga som Tina Ehn har varit inne på handlar om bibliotekspersonal.
              Av våra reservationer framgår det ju att vi är väldigt angelägna
              om att den kompetens som bibliotekarier har skulle tillföra så
              mycket mer. Tina beskriver det hela i exakta tal. Jag är lite
              mer svepande än så. Men jag vet att deras kompetens är oerhört
              viktig.
            </seg>
            <seg xml:id="i-bcbb1a8d78eff900-0">
              Överväger ministern att i framtiden vara lite mer spetsig i den
              frågan så att det blir en högre kompetens på skolbiblioteken?
            </seg>
          </u>
          <note type="speaker" xml:id="i-616eec155a18189c-0">
            Anf. 196 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-7">
            <seg xml:id="i-f90a25caca0f6bb6-0">
              Herr talman! Jag har haft flera interpellationsdebatter här i
              kammaren där det har handlat om bibliotek, skolbibliotek och läsande.
              Jag, liksom mina kolleger, har lyft fram hur viktigt det är att
              rätten till skolbibliotek är inskriven i lag. Det är en bra ambition
              att också se till att den här lagen verkligen följs, även om jag
              har respekt för att det är skillnad mellan en mindre skola på
              en liten ort och en skola i en storstad. Där finns olika möjligheter
              och olika resurser, men ambitionen är viktig.
            </seg>
            <seg xml:id="i-b38af92f168a5101-0">
              Jag tror – och det har jag också sagt i olika debatter – att
              det vore väldigt bra om det fanns utbildade bibliotekarier på
              skolbiblioteken. Det skulle vara till stöd både för lärarna och
              för eleverna.
            </seg>
            <seg xml:id="i-8599e0b40ca410a6-0">
              Den satsning som sker på Utbildningsdepartementets område – de
              300 miljoner kronorna som går till att utbilda lärare i effektivare
              metoder i läsning och skrivande – ska också kunna omfatta personal
              som arbetar i skolbiblioteken.
            </seg>
            <seg xml:id="i-cb88effbedb71afe-0">
              Men vi har nog samma vision. Allt går inte att göra på en gång.
              Detta är en stor satsning. Det handlar om att det måste finnas
              personal. Det kostar pengar, och det är egentligen en kommunal
              angelägenhet. Men jag tycker att det är bra att vi pekar ut riktningen
              och att vi gemensamt – för detta är egentligen en partiöverskridande
              och blocköverskridande opolitisk fråga – för att vi ska nå målet,
              nämligen bildning, tillgänglighet och att läsa ska vara för livet.
            </seg>
            <seg xml:id="i-c98e7b69031f56c8-0">
              Innan Per går och sätter sig skulle jag vilja överlämna en bok
              till honom och önska god jul. Jag har valt en bok som jag vet
              är väldigt bra.
            </seg>
          </u>
          <note type="speaker" xml:id="i-d1bb7d807aa7246b-0">
            Anf. 197 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-12">
            <seg xml:id="i-24616229cd70cc78-0">
              Herr talman! Jag tänker inte fråga om skolbibliotek, och jag
              tänker inte nämna PISA.
            </seg>
            <seg xml:id="i-97531ac5ea15062d-0">
              Däremot tänkte jag ta upp jättekrångliga frågor som inte är så
              lätt att debattera. De handlar om biblioteksersättning, förhandlingsrätt
              och riksdagens roll.
            </seg>
            <seg xml:id="i-f0e7d176838fa111-0">
              Det är sådana frågor där de små detaljerna kan avgöra vad som
              kommer att hända. Därför finns det reservationer i betänkandet.
            </seg>
            <seg xml:id="i-894f5b0a8a37bd36-0">
              Jag skulle vilja ställa en fråga runt riksdagens roll. Om jag
              tolkat texterna rätt handlar det om att den tidigare riksdagsbindningen
              bör upphävas när det gäller att ta ställning till biblioteksersättningen.
              Då är min fråga till kulturministern om hon verkligen ser det
              som en bra politik, för om det blir så minskar ju riksdagens inflytande,
              som jag har tolkat det hela. Det är också därför det finns en
              reservation på det här området.
            </seg>
            <seg xml:id="i-daf136584a95ed4e-0">
              Vi har också en reservation som handlar om förhandlingsrätten
              om biblioteksersättning. Vi har läst att i direktiven till utredningen
              Läsandets kultur anförde regeringen att utredaren skulle överväga
              om den förhandlingsordning mellan staten och upphovsmännen som
              tillämpas för biblioteksersättningen är tidsenlig eller om den
              kan ersättas med ett annat förfarande som ger de berörda grupperna
              insyn i för dem viktiga processer. Detta är också en fråga som
              skapar farhågor: Vad menas egentligen? Kommer man att utesluta
              möjligheten till förhandlingsrätt såsom den har sett ut?
            </seg>
            <seg xml:id="i-4a60edd754fb293b-0">
              Detta är inte minst en viktig demokratisk fråga, och den är viktig
              för författare och så vidare som undrar hur det kommer att bli.
            </seg>
          </u>
          <note type="speaker" xml:id="i-e042c88f57b2768d-0">
            Anf. 198 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-8">
            <seg xml:id="i-4d81984344fab40a-0">
              Herr talman! Som Tina Ehn inledningsvis sade är det en lite komplicerad
              fråga. Det är svårt att debattera den. Då ska jag bli mer formell
              än vad jag brukar vara i ett replikskifte. För att det ska bli
              korrekt ska jag mer eller mindre läsa innantill. Jag har också
              ställt mig frågor om hur det fungerar.
            </seg>
            <seg xml:id="i-c9a7d5777858e813-0">
              Vad som gäller är att förhandlingsrätten blir kvar. Det framgår
              också i propositionen Läsa för livet . Vi bedömer från regeringens
              sida att en ny överenskommelse om förutsättningarna för förhandlingarna
              om biblioteksersättningen ska träffas eftersom förändringar sker
              på ett antal punkter. Vi har också lyssnat på remissynpunkterna,
              inte minst från Författarförbundet, och har därför uppfattningen
              att utgångspunkten för förhandlingarna, liksom i dag, bör vara
              biblioteksersättningens grundbelopp, vilket jag också nämnde inledningsvis.
            </seg>
            <seg xml:id="i-843f97f0900096e6-0">
              Det föreslås också att förhandlingar ska ske vart tredje år för
              att skapa större stabilitet, bättre förutsättningar för regeringen
              att planera för budgetarbetet och minskad arbetsbörda för parterna
              generellt. Vi har också skrivit att de här frågorna ska tas upp
              i dialog med upphovsmännens parter.
            </seg>
            <seg xml:id="i-a148cdf143f4fd2c-0">
              Men det är inte så att vi rundar riksdagen. Det stämmer inte.
              Biblioteksersättningen blir kvar. Den har en stor kulturpolitisk
              betydelse, vilket vi också påpekar. Men man ska inte i detalj
              reglera ersättningens utformning utan begränsa den till de övergripande
              principerna. Det ligger helt i linje med hur regeringen i dag
              binder frågorna till riksdagen. Liknande ändring har gjorts tidigare
              när det gäller litteraturstödet.
            </seg>
            <seg xml:id="i-0f6e64bb8b7aaab5-0">
              Jag är ledsen att jag var så formell. Men det här är komplicerade
              frågor, och det är viktigt att det blir rätt.
            </seg>
          </u>
          <note type="speaker" xml:id="i-dbdf972071f46c7d-0">
            Anf. 199 TINA EHN (MP) replik:
          </note>
          <u who="tina_ehn_94fa72" xml:id="i-01328fac2a24e536-13">
            <seg xml:id="i-3c555be0d97da6b6-0">
              Herr talman! Jag tackar för svaret. Egentligen får man fundera
              på exakt vad som sades i svaret eller läsa texten. Men det finns
              en oro, och det är inte för inte som de här reservationerna finns
              i betänkandet, för det finns ett tolkningsutrymme som gör att
              vi upplever det som oklart vad det hela innebär. För att inte
              svara fel byter jag ämne nu.
            </seg>
            <seg xml:id="i-7899c824d1f1d437-0">
              Då handlar det om e-böcker och folkbibliotek som är en intressant
              fråga. I reservationen från Miljöpartiet efterfrågas ett mer aktivt
              arbete med e-böckerna från regeringens sida.
            </seg>
            <seg xml:id="i-bfddcedb11c6c424-0">
              Vi har haft en väldigt intressant fördjupningsstudie i kulturutskottet
              om e-boken. När den presenterades hade saker redan hänt, så det
              är en fråga som inte står stilla. Men det som oroar mig i utredningen
              är att flera aktörer påpekar att det inte är självklart att folkbiblioteken
              kommer att kunna låna ut e-böcker om parterna inte lyckas komma
              överens. Regeringen har ju lagt över förhandlingen på SKL.
            </seg>
            <seg xml:id="i-65586a652972e8ad-0">
              Det finns andra initiativ man skulle kunna ta, för här sker saker
              fort. Samtidigt vill folkbiblioteken säkert inte stå utanför utvecklingen,
              utan de vill verkligen vara med och hitta lösningar. Ett förslag
              är till exempel att göra som man har gjort i Norge, som jag tog
              upp tidigare i mitt anförande. Det kan vara en positiv bild för
              folkbiblioteken och visa att regeringen är intresserad av frågan.
            </seg>
            <seg xml:id="i-af4f0212fa3586fb-0">
              Hur ser kulturministern på e-boksfrågan och folkbibliotekens
              roll? Och vad skulle man kunna göra mer än att bara lämpa över
              förhandlingarna till SKL?
            </seg>
          </u>
          <note type="speaker" xml:id="i-b016c14e8a41a7ea-0">
            Anf. 200 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-8e0fd306f575819b-9">
            <seg xml:id="i-82d937853140fb98-0">
              Herr talman! När vi debatterade bibliotekslagen för en dryg månad
              sedan fattade vi sedan beslut om att fysiska böcker ska vara tillgängliga
              gratis på biblioteken liksom e-böcker. Vi har i flera vändor återkommit
              till Litteraturutredningen. De fick i uppgift att se hur man ska
              lösa det här, för det är en kostnadsfråga, ibland en besvärlig
              kostnadsfråga, för biblioteken. De föreslog SKL som förhandlingspart.
              Efter att de gjorde det och innan vi kom så långt att vi hade
              en proposition på riksdagens bord har det naturligtvis varit kontakter
              inom SKL, med kommunerna, med Författarförbundet och framför allt
              med förlagen.
            </seg>
            <seg xml:id="i-afbdc86cbf0fda0a-0">
              Den information som jag har fått är att arbetet har startat inom
              SKL, att man inom kulturberedningen har satt i gång arbetet och
              att man nu i första hand ägnar sig åt en internanalys för att
              kartlägga problemen och se vilka behov som finns i kommunerna.
            </seg>
            <seg xml:id="i-8a779acec769e1e0-0">
              Jag känner mig trygg med att den här viljan finns inom SKL och
              att man tillsammans med förlagen och andra aktörer kommer fram
              till en handlingslinje som fungerar i kommunerna ute i landet,
              för den här formen av läsande kommer naturligtvis att vinna ännu
              fler. Men det blir en svår budgetfråga för många kommuner när
              kostnaden ibland kan uppgå till 20 kronor per lån och man tvingas
              begränsa lånen när halva månaden har gått.
            </seg>
            <seg xml:id="i-2ee4eb6f95108995-0">
              Jag tror att SKL har god förmåga att lösa det här, och vi har
              naturligtvis fortlöpande en dialog med dem om detta.
            </seg>
            <seg xml:id="i-cc02ade7477e6424-0">
              Efter denna långa dag vill jag även ge Tina Ehn en läsklapp.
              Jag hoppas att du inte har läst den redan.
            </seg>
          </u>
          <note type="speaker" xml:id="i-04509e1bb540dff6-0">
            Anf. 201 LARS OHLY (V):
          </note>
          <u who="lars_ohly_9f9bb3" xml:id="i-4a30328392c0ea8c-8">
            <seg xml:id="i-c6592183e091a6bd-0">
              Herr talman! Tack så mycket för boken, kulturministern!
            </seg>
            <seg xml:id="i-ef55d5014da5645c-0">
              Mitt långa anförande kommer att bli väldigt kort.
            </seg>
            <seg xml:id="i-e7ee2132406675a2-0">
              Det finns en reservation från Vänsterpartiet och Miljöpartiet
              som har nr 35. Den handlar om moms på e-böcker. Egentligen är
              det en fråga där jag tror att vi är överens.
            </seg>
            <seg xml:id="i-d865c1f9f7abffa1-0">
              I maj 2011 fattade den här riksdagen ett beslut utifrån skatteutskottets
              betänkande om att momsen på e-böcker skulle sänkas till samma
              nivå som den för fysiska böcker. Den minnesgoda vet säkert att
              bokmomsen sänktes till 6 procent den 1 januari 2002 som en del
              av det samarbete som Vänstern, Miljöpartiet och Socialdemokraterna
              då hade i budgetfrågor.
            </seg>
            <seg xml:id="i-1c212b390eeb6975-0">
              Nu har det visat sig att EU inte har tillåtit differentierade
              momssatser för e-böcker. Men den frågan kommer att komma upp,
              om jag är rätt underrättad, den 19–20 december.
            </seg>
            <seg xml:id="i-56e2e8652fdb5d06-0">
              Jag vill yrka bifall till reservationen framför allt av det skälet
              att den här frågan inte får glömmas bort. Det är viktigt att den
              svenska regeringen är tydlig och arbetar enligt riksdagsbeslutet,
              så att vi får en lösning på EU-nivå som innebär att bokmomsen
              också för e-böcker kan sänkas och därmed också stimulera till
              ökat läsande även i den mest moderna form som vi kan ta del av
              böcker.
            </seg>
          </u>
          <note xml:id="i-ba9fe1bcceca675b-2">
            Överläggningen var härmed avslutad.
          </note>
          <note xml:id="i-18547272209e9c62-0">
            13 § Gemensamt konsumentskydd i EU
          </note>
          <note xml:id="i-954f50d6a43f7e48-0">
            Tredje vice talmannen konstaterade att ingen talare var anmäld.
          </note>
          <note xml:id="i-8f8e6577095655ed-0">
            14 § Frihandelsavtal mellan EU och Republiken Korea (Sydkorea)
          </note>
          <note type="speaker" xml:id="i-f24bf9afa6d79d6d-0">
            Anf. 202 HANS ROTHENBERG (M):
          </note>
          <u who="hans_rothenberg_353d06" xml:id="i-6f32694ed184750d-0">
            <seg xml:id="i-29b86bcf05325f2a-0">
              Herr talman! Detta är ett frihandelsavtal som på många sätt är
              historiskt eftersom det är ett avtal mellan några av världens
              största handelsländer.
            </seg>
            <seg xml:id="i-b28a9bf4619a3721-0">
              Det fanns en tid när man trodde att den egna styrkan frodades
              genom att begränsa omvärldens styrkor. Allteftersom har kombinationen
              demokrati och frihandel visat sig vara den överlägset bästa vägen
              till välstånd. Att handla är stort, att handla fritt är större.
            </seg>
            <seg xml:id="i-2f386d1f36bb6f94-0">
              Den mest rättvisa handel är den som inte hindras av tullar, godtyckliga
              regler eller begränsande export- och importkvoter.
            </seg>
            <seg xml:id="i-5b1c9a2d8e406e78-0">
              Avtalet med Sydkorea är det mest omfattande frihandelsavtal som
              Europeiska unionen hittills har förhandlat fram, och det innehåller
              ett brett spektrum av handelspolitiska frågor.
            </seg>
            <seg xml:id="i-202e553729644e65-0">
              Tullarna för industri- och jordbruksprodukter avvecklas nästan
              fullständigt, faktiskt till 98,6 procent. Andra områden som liberaliseras
              är tjänstehandeln, etableringsrätten och den elektroniska handeln.
            </seg>
            <seg xml:id="i-288e02f929b98d49-0">
              Avtalet innehåller även omfattande åtaganden på konkurrensområdet.
              Det har också som mål att liberalisera parternas marknader för
              offentlig upphandling och ge effektivt skydd för immateriella
              rättigheter.
            </seg>
            <seg xml:id="i-e051f1da8c80b135-0">
              Den övergripande målsättningen med avtalet är att bidra till
              en harmonisk utveckling och utvidgning av handeln och att främja
              ökade investeringar mellan parterna och stärka dessa ekonomiers
              konkurrenskraft.
            </seg>
            <seg xml:id="i-a4899a7aa1f8c7e0-0">
              En långtgående liberalisering av handeln med tjänster kommer
              att genomföras där avtalet förväntas skapa rikligt med nya möjligheter
              till handel och investeringar och därmed också stärka svenska
              och europeiska företags position på den sydkoreanska marknaden.
            </seg>
            <seg xml:id="i-5fd1eaeeb853d731-0">
              Avtalet kommer utöver ekonomisk tillväxt att leda till välfärdsvinster
              för konsumenter i form av lägre priser och ett ökat utbud av varor
              och tjänster.
            </seg>
            <seg xml:id="i-705a151f8d2f6db6-0">
              Herr talman! I sammanhanget är det uppenbart hur avgrundsdjup
              skillnaden mellan Nord- och Sydkorea är vad gäller frihet, demokrati,
              tolerans och vilja att utveckla kontakter utanför de egna gränserna.
            </seg>
            <seg xml:id="i-9f631a5d581bdfd5-0">
              Man kan hoppas att det i framtiden även kan bli ett frihandelsavtal
              med Nordkorea den dagen landet öppnat sina gränser och gett sitt
              folk möjlighet att smaka på frihet, marknadsekonomi och demokrati.
            </seg>
            <seg xml:id="i-7e54887e5be32d7a-0">
              Det är därför viktigt att i Sveriges riksdag markera detta frihandelsavtal.
              Även om det inte blir en fullödig debatt om detta avtal är det
              viktigt att markera att Sverige som en del av Europeiska unionen
              ingår ett avgörande frihandelsavtal med den fjärde största handelsekonomin
              i världen.
            </seg>
            <seg xml:id="i-359bca66b256f793-0">
              Vad ger avtalet för signaler till omvärlden? Frihandelsavtalet
              utgör inte minst en viktig politisk signal om den stora vikt Sverige
              och EU fäster vid öppna marknader och frihandel.
            </seg>
            <seg xml:id="i-a97f3f07c412de13-0">
              Det är också en signal till andra länder och delar av världen
              att Sverige och EU menar allvar med att öppna upp handeln och
              göra sig av med destruktiva hinder.
            </seg>
            <seg xml:id="i-a529345d269e331e-0">
              Den som inte är med på det tåget kan inte vara säker på när det
              är dags för nästa avgång. Kanske är tåget då försenat eller rent
              av inställt.
            </seg>
            <seg xml:id="i-043ea055948698cc-0">
              Inte minst kan man hoppas på att avtalet mellan EU och Sydkorea
              blir agendasättande för de samtal som nu förs mellan EU och USA.
            </seg>
            <seg xml:id="i-ea207a66a75f0452-0">
              Herr talman! Finns det då inga negativa sidor med frihandelsavtalet?
              Kanske inte med själva avtalet, utan det negativa är snarare att
              denna sorts uppgörelser sker mellan de länder och regioner som
              redan från början har bäst förutsättningar. Tredje världen och
              de mindre utvecklade länderna halkar efter i kölvattnet av att
              ett övergripande globalt handelsliberaliserande avtal kan slutas.
            </seg>
            <seg xml:id="i-449fd90be1c0ea9a-0">
              De plurilaterala avtalen sluts mellan de redan utvecklade ekonomierna,
              och hjälper inte de länder som kanske skulle må allra bäst av
              att få bort handelshinder i form av tullar, handelskvoter och
              komplicerade regelverk.
            </seg>
            <seg xml:id="i-ba77632bd54761c0-0">
              Förra veckans avtal i Världshandelsorganisationen, WTO, är välkommet,
              men det är bara ett steg på vägen.
            </seg>
            <seg xml:id="i-05f41b29c4708de3-0">
              Herr talman! Sammantaget kan vi glädjas över att EU slutit ett
              historiskt avtal med Sydkorea, den fjärde största handelsekonomin
              utanför EU. Avtal av denna kaliber är det bästa exportstöd svenska
              och europeiska företag någonsin kan få.
            </seg>
            <seg xml:id="i-60ce64c45a529dcc-0">
              Jag noterar att det finns en samstämmighet om detta i Sveriges
              riksdag. Inget parti från oppositionen eller Alliansen har något
              att invända mot detta. Det är både historiskt och tacknämligt
              att Sverige är en av de ledande nationerna i att sprida frihandel,
              demokrati och frihet över världen.
            </seg>
          </u>
          <note xml:id="i-ba9fe1bcceca675b-3">
            Överläggningen var härmed avslutad.
          </note>
          <note xml:id="i-b9c39ed082156fb1-0">
            15 § Bordläggning och beslut om förlängd motionstid
          </note>
          <note xml:id="i-caf8540fec999965-0">
            Följande dokument anmäldes och bordlades:
          </note>
          <note xml:id="i-dc38e61181d4f5e5-0">
            Kammaren biföll talmannens förslag att motionstiden för denna
            skrivelse skulle förlängas till och med fredagen den 17 januari
            2014 .
          </note>
          <note xml:id="i-1067da2afbf1dbfe-0">
            16 § Anmälan om skriftliga svar på frågor
          </note>
          <note xml:id="i-9cf2e017a3a2166b-0">
            Skriftliga svar på följande frågor hade kommit in:
          </note>
          <note xml:id="i-1ceabbc535cc1919-0">
            den 11 december
          </note>
          <note xml:id="i-5c40a333f8972c8c-0">
            Pia Nilsson
          </note>
          <note xml:id="i-6e9ccdfc44738b16-0">
            Jens Holm
          </note>
          <note xml:id="i-bfd7b861abdb8989-0">
            Marie Nordén
          </note>
          <note xml:id="i-e841fc16fe2305ab-0">
            Peter Jeppsson
          </note>
          <note xml:id="i-ce2efd20c7c8c7eb-0">
            Peter Persson
          </note>
          <note xml:id="i-2f36102bcbd0212c-0">
            Désirée Liljevall
          </note>
          <note xml:id="i-3ecfc9940cb293db-0">
            Gunilla Svantorp
          </note>
          <note xml:id="i-bc34133feecad468-0">
            Agneta Luttropp
          </note>
          <note xml:id="i-6cf40f1ce6d28f73-0">
            Thomas Strand
          </note>
          <note xml:id="i-9941f36750df102f-0">
            Carina Adolfsson Elgestam
          </note>
          <note xml:id="i-dfbb1ce42c57ca23-0">
            Svaren redovisas i bilaga som fogats till riksdagens snabbprotokoll
            tisdagen den 17 december.
          </note>
          <note xml:id="i-1826c90313c080d2-0">
            17 § Kammaren åtskildes kl. 21.07.
          </note>
          <note xml:id="i-086e2de4cf169bf2-0">
            Förhandlingarna leddes
          </note>
          <note xml:id="i-704d52dca9c13218-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
