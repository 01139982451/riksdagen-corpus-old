<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--123</head>
          <docDate when="2004-05-19">2004-05-19</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2004/05:123
          </note>
          <note type="date">
            Torsdagen den 19 maj
          </note>
          <note>
            Kl. 12:00 - 16:25
          </note>
          <note>
            1 § Aktuell debatt: Skolan
          </note>
          <note type="speaker">
            Anf. 1 STEN TOLGFORS (m):
          </note>
          <u who="sten_tolgfors_b0487c" xml:id="i-15aac709a8c175cc">
            <seg>
              Fru talman! Det finns mycket som är bra i svensk skola. Men det
              stora problemet är att så många elever inte når kunskapsmålen.
              Var femte kille klarar inte läsförståelsen i nian. För oss moderater
              är utgångspunkten att ingen elev osedd ska kunna gå igenom grundskolan
              utan att nå kunskapsmålen. Varje elev ska ges denna möjlighet.
              Det är fråga om att få livets körkort, som ger förutsättningar
              för utbildning och arbete.
            </seg>
            <seg>
              Vi accepterar inte den socialdemokratiska trekvartsskola där
              bara tre av fyra elever ges möjlighet att nå grundskolans kunskapsmål.
              Så är det år efter år. Skolverket har nu tagit fasta på att svenska
              elevers kunskapsresultat faller både jämfört med andra länder
              och över tid. Verket lägger nu fram en total reformagenda med
              förslag som på punkt efter punkt är hämtade från oss moderater.
            </seg>
            <seg>
              Därmed har också grunden för regeringens skolpolitik fallit.
              Den underkänns av regeringens egen skolmyndighet, och statsministern
              har själv tvingats konstatera att man har tappat kunskapsfokus.
              Vi har inte lyckats hålla fokus på kunskap, har han sagt till
              TT.
            </seg>
            <seg>
              På flera punkter står skolministerns och Skolverkets uppfattningar
              i direkt strid med varandra. På flera punkter stoppar, försenar
              och hindrar regeringen de åtgärder som Skolverket vill vidta för
              att fler elever ska kunna nå kunskapsmålen. Jag har tidigare i
              dag därför KU-anmält Ibrahim Baylan igen för styrningen av Skolverket.
            </seg>
            <seg>
              Vi moderater vill ha system för att kvalitetssäkra skolans arbete
              och tillse att ingen elev osedd tillåts halka efter. Vi föreslår
              bland annat nya kontrollstationer som ska tydliggöra hur varje
              elev ligger till jämfört med målen och vars resultat ska kopplas
              till extra stöd, tid och insatser för eleven.
            </seg>
            <seg>
              I dag vill vi från den samlade oppositionen ha besked av Ibrahim
              Baylan om när och hur den svenska skolpolitiken ska läggas om
              så att fler elever kan nå målen.
            </seg>
          </u>
          <note type="speaker">
            Anf. 2 LARS LEIJONBORG (fp):
          </note>
          <u who="lars_leijonborg_b0c418" xml:id="i-7af080c0b5f1ef2c">
            <seg>
              Fru talman! Insikten om att den svenska skolan har djupa problem
              sprider sig. Ju närmare skolans verklighet man befinner sig, desto
              tydligare ser man att skolpolitiken måste läggas om.
            </seg>
            <seg>
              I förra veckan krävde lärarfacken att skollagen måste bli tydligare
              när det gäller lärares och rektorers disciplinära befogenheter.
              Någon dag senare kom Skolverket med ett arbetsmaterial, förankrat
              i verkets styrelse och bland samtliga chefer med ett antal förslag
              som hittills har varit tabu i socialdemokratisk skolpolitik: tidigare
              betyg och nationella prov, möjligheter för elever att gå om ett
              år, förbättrad lärarutbildning, mätbara mål i lågstadiet, tydligare
              disciplinära befogenheter för lärare och rektorer.
            </seg>
            <seg>
              Folkpartiet har försökt få till stånd en sådan politikomläggning
              i snart tio år. Inför skoletablissemanget har vi talat för döva
              öron. Men nu tycks de internationella jämförelser som kom i höstas
              och den stora nationella undersökning som Skolverket självt gjorde
              ha fått också inbitna motståndare till Folkpartiets skolpolitik
              att tänka om.
            </seg>
            <seg>
              Men skolminister Ibrahim Baylan säger nej. Han och den krets
              socialdemokratiska skolideologer som backar upp honom framstår
              nu som det sista hindret för en skolpolitisk reform i Sverige
              med tydlig inriktning på kunskap och arbetsro. Därför är den här
              debatten nödvändig.
            </seg>
            <seg>
              Väljarna kan byta skolpolitik i valet 2006, men det är mer än
              ett år dit. Är Ibrahim Baylan redo att på någon punkt tänka om?
              Eller kommer också läsåret 2005/06 att bli ännu ett förlorat år
              i arbetet för en svensk kunskapsskola?
            </seg>
          </u>
          <note type="speaker">
            Anf. 3 Statsrådet IBRAHIM BAYLAN (s):
          </note>
          <u xml:id="i-84b8fbdfc9ae7858" who="unknown">
            <seg>
              Fru talman! Tack för denna möjlighet att återigen få diskutera
              och debattera framtiden för den svenska skolan!
            </seg>
            <seg>
              Av en händelse eller kanske av en slump är det på dagen sex månader
              sedan vi förde den senaste aktuella debatten om läget i den svenska
              skolan och framtiden för densamma. Då stod jag i den här talarstolen
              och redogjorde för vilka insatser jag såg framför mig för att
              komma till rätta med de brister som framkom i den nationella utvärderingen
              av grundskolan.
            </seg>
            <seg>
              Men jag har inte nöjt mig med att bara ta del av de slutsatser
              som kommer fram i olika rapporter. För mig har det också varit
              både nödvändigt och viktigt att med egna öron och egna ögon höra
              och se hur vår svenska skola fungerar ute i verkligheten.
            </seg>
            <seg>
              På sex månader har jag därför besökt runt 50 grund- och gymnasieskolor
              från Pauliskolan i Malmö i söder till Centralskolan i Boden i
              norr. Jag har mött glada barn, studiemotiverade ungdomar, engagerade
              lärare och entusiastiska skolledare. Min slutsats av dessa besök
              är att det pågår ett positivt utvecklingsarbete i skolan som vi
              ska ta till vara och förstärka.
            </seg>
            <seg>
              Sverige ska fortsätta att vara ett land som konkurrerar med kunskap
              och kompetens inte med låga löner och dåliga arbetsvillkor. För
              att detta ska vara möjligt måste vi ha ett skolsystem som ger
              alla barn och ungdomar de kunskaper och egenskaper som krävs för
              att klara sig på en arbetsmarknad som blir alltmer komplex.
            </seg>
            <seg>
              Regeringen har därför under de månader som har gått tagit ett
              antal mycket viktiga initiativ för att ge skolan och skolans personal
              de förutsättningar som krävs för att förverkliga kunskapsuppdraget.
            </seg>
            <seg>
              För det första: Vi vill ha ökat fokus på baskunskaperna. Det
              ska vara självklart att man ska kunna läsa, skriva och räkna ordentligt
              i den svenska grundskolan.
            </seg>
            <seg>
              Under debatten i november betonade jag att kunskaper i svenska
              och matematik är avgörande för framgång i alla ämnen. Givetvis
              är det mycket allvarligt att svenska elever halkar efter i framför
              allt matematik och naturvetenskap. Regeringen har därför gett
              Skolverket i uppdrag att inom ramen för nuvarande system redogöra
              för de behov av omedelbara preciseringar och förtydliganden av
              grundskolans kursplaner och det nationella uppföljningssystem
              som verket bedömer nödvändiga utifrån resultaten i de nationella
              och internationella utvärderingarna av den svenska grundskolan.
            </seg>
            <seg>
              I uppdraget ingår också att omedelbart föreslå nödvändiga justeringar
              i de kursplaner för grundskolan där brister i elevers kunskaper
              har konstaterats. Detta uppdrag gäller framför allt ämnena matematik
              och svenska.
            </seg>
            <seg>
              Regeringen har också gett Skolverket i uppdrag att utveckla fler
              nationella diagnostiska prov och nationellt kvalitetssäkrat stödmaterial
              för de tidiga åldrarna i grundskolan så att lärarna får bättre
              redskap att följa upp elevernas utveckling redan från första årskursen.
              Även i det här uppdraget ska matematik och svenska prioriteras.
            </seg>
            <seg>
              På område efter område lyfter vi nu upp de här ämnena. Ingen
              ska behöva tvivla på att förbättringar av baskunskaperna står
              högt upp på regeringens dagordning för skolan.
            </seg>
            <seg>
              För det andra har vi alltför stora skillnader i den svenska skolan
              i dag. I november pekade jag på hur den etniska och sociala segregationen
              påverkar resultaten i skolan. Vi vet att det finns många skolor
              i vårt land där näst intill hundra procent av eleverna klarar
              av att få behörighet till gymnasiet. Samtidigt vet vi att vi också
              har skolor där inte ens hälften gör det.
            </seg>
            <seg>
              I Helsingfors visar det sig att nästan var fjärde elev med utländsk
              bakgrund inte klarar godkända betyg i matematik, svenska eller
              engelska. Bland elever med svensk bakgrund är det bara en av 16
              som inte når godkänt i något av dessa ämnen. Skillnaderna mellan
              olika stadsdelar är också stora. I Rinkeby är det 38 % som inte
              är behöriga till gymnasiet medan bara 3 % av eleverna på Östermalm
              saknar behörighet.
            </seg>
            <seg>
              Med detta som bakgrund är det obegripligt att den borgerliga
              oppositionen vill ha ett skolpengsystem som är lika för alla elever
              där man förväntas kosta lika mycket oavsett förutsättningar. Kommer
              ni att införa ett sådant system om ni vinner valet? Väljarna har
              rätt att få ett tydligt svar på den frågan före valet.
            </seg>
            <seg>
              Som socialdemokrat tycker jag att det är självklart att resurser
              ska fördelas efter behov och att alla skolor ska vara bra skolor.
              Regeringen kommer därför under de kommande två åren att satsa
              225 miljoner kronor på de skolor som har de tuffaste förutsättningarna.
              Pengarna ska bland annat användas till att stärka det svenska
              språket, utveckla modersmålsundervisningen samt utveckla gymnasieskolan.
            </seg>
            <seg>
              När denna satsning behandlades i Sveriges riksdag röstade Moderaterna
              nej. Är Moderaterna beredda att satsa mindre resurser på de elever
              som behöver mest stöd? Hur ställer sig de övriga partierna i maktalliansen
              till detta?
            </seg>
            <seg>
              För det tredje är tryggheten och studieron väldigt viktiga i
              skolan. I november lyfte jag fram de elever som drabbas hårdast
              när det inte är lugnt i klassrummet. Det är de barn som inte har
              möjlighet att få hjälp med läxorna av välutbildade föräldrar,
              det är de barn och ungdomar som lever under tuffa sociala förhållanden
              och det är de barn som bor i förorterna runt våra storstäder.
            </seg>
            <seg>
              För en vecka sedan överlämnade regeringen ett lagförslag till
              Lagrådet om förbud mot diskriminering och annan kränkande behandling
              i förskolan och skolan. Ambitionen är att lagen ska träda i kraft
              redan under första kvartalet nästa år. Alla former av kränkning,
              till exempel mobbning, omfattas av den här nya lagen.
            </seg>
            <seg>
              I riksdagen har Moderaterna tidigare motionerat mot den här lagen,
              men frågan är vad de övriga partierna i den borgerliga maktalliansen
              tycker om att barns och elevers skydd mot diskriminering och mobbning
              inte ska stärkas. Sveriges barn och elever förtjänar ett svar.
              Vad tycker ni?
            </seg>
            <seg>
              Det räcker inte bara med att förtydliga skolans ansvar. För mig
              och den socialdemokratiska regeringen har det också varit väldigt
              viktigt att vara tydlig med att samtidigt som vi förtydligar skolans
              ansvar för tryggheten och studieron ska naturligtvis också skolans
              personals befogenheter vara tydliga. Det ska inte råda något som
              helst tvivel om att när man har ansvaret ska man också ha tydliga
              befogenheter att garantera tryggheten och säkerställa studieron.
            </seg>
            <seg>
              För det fjärde ska uppföljningen av elevernas resultat stärkas.
              I november pekade jag på behovet av att elever får en individuell
              utvecklingsplan redan från det första läsåret i grundskolan. Jag
              betonade också det viktiga i att en sådan här plan arbetas fram
              tillsammans med elever och föräldrar. Nu har vi gått från ord
              till handling. Den 30 mars fattade regeringen beslut om att under
              våren 2006 införa individuella utvecklingsplaner för samtliga
              elever i den svenska grundskolan redan från det första året. Det
              är viktigt att man redan på ett tidigt stadium får reda på hur
              man ligger till och framför allt vilken hjälp och vilket stöd
              man behöver för att nå upp till de mål skolan och hemmet gemensamt
              har satt upp. Det är viktigt att involvera föräldrarna.
            </seg>
            <seg>
              För det femte innebär regeringens politik också att vi satsar
              rejäla resurser på den svenska skolan. Vi vill öka antalet lärare
              och annan personal i skolan. Vi har gjort en satsning som under
              de tre första åren har lett till att vi har ökat personaltätheten
              i den svenska skolan. Netto har antalet lärare och andra specialister
              ökat med 12 000 på tre år. Nu vill vi gå vidare med detta och
              satsa ytterligare resurser för att se till att det blir fler lärare
              och annan personal i skolan. På det viset vill vi också möjliggöra
              mindre klasser där det behövs.
            </seg>
            <seg>
              Från och med nästa läsår kommer vi också att satsa 450 miljoner
              kronor på att stärka kvaliteten på det individuella programmet.
              Det resultat som vi har där räcker inte. Vi måste gå vidare. Hur
              ser ni i alliansen på satsningen på det individuella programmet?
              Jag har förstått att några av er vill ta bort det individuella
              programmet helt och hållet. Vad har ni för gemensam politik på
              det här området? Vad kan väljarna förvänta sig om det skulle gå
              så illa att ni vinner valet?
            </seg>
            <seg>
              Fru talman! Regeringen har under sex månader vidtagit ett antal
              åtgärder och lyft fram konkreta och tydliga områden där vi behöver
              göra insatser och förstärka och utveckla den svenska grundskolan.
            </seg>
            <seg>
              För det första ska vi alltså ha fokus på baskunskaperna. Det
              ska vara självklart att alla elever ska kunna lära sig skriva,
              räkna och läsa.
            </seg>
            <seg>
              För det andra ska segregationen i skolan brytas.
            </seg>
            <seg>
              För det tredje ska trygghet och studiero råda i skolan.
            </seg>
            <seg>
              För det fjärde måste vi stärka uppföljningen redan från det första
              året.
            </seg>
            <seg>
              För det femte behövs fler och behöriga lärare i den svenska grundskolan.
              Det är en viktig del av regeringens politik, och den kommer vi
              att fullfölja.
            </seg>
          </u>
          <note type="speaker">
            Anf. 4 STEN TOLGFORS (m):
          </note>
          <u who="sten_tolgfors_b0487c" xml:id="i-f703f25d126fa84d">
            <seg>
              Fru talman! Så fick vi då äntligen höra det: En socialdemokratisk
              skolminister som i riksdagen tvingas medge att det inte längre
              finns en likvärdig skola i Sverige i dag. Vilken utbildningskvalitet
              man får styrs av var man bor. Här finns skolor med en bra bit
              över hälften underkända. Här finns skolor där alla barn når målen.
            </seg>
            <seg>
              Det intressantaste är dock att av den totala variationen i resultat
              mellan elever förklaras de största delarna av variationen inom
              en och samma skola, inte mellan skolor. Det gör att hela den lösning
              som Ibrahim Baylan här anvisar, att ge mer pengar till mer eller
              mindre godtyckligt bestämda skolor, faller. I stället krävs det
              individinriktade insatser. Det krävs individuell hjälp och stöd
              för alla elever att nå målen, inte generella satsningar.
            </seg>
            <seg>
              Jag kan nämna för kammaren, eftersom det tycks ha undgått skolministern,
              att Moderaterna vill lägga 10,2 miljarder kronor mer än regeringen
              gör på den svenska skolan de kommande åren.
            </seg>
            <seg>
              Det är vidare så att inte något parti vad jag vet företräder
              en skolpeng som är lika för alla, och så har Moderaterna heller
              aldrig gjort, utan den ska vara efter behov. Det gör att eleverna
              på Ekeskolan, dit förhoppningsvis Ibrahim Baylan kommer om två
              veckor för att möta mig i en debatt, kan ha en skolpeng på uppåt
              en och en halv miljon när snittet ligger på kanske 60 000, därför
              att den är anpassad efter behov. Det är något som en borgerlig
              regering ska ta tag i under den andra mandatperioden när vi har
              vunnit valet.
            </seg>
            <seg>
              Problemet med regeringens insatser mot mobbning är att de inte
              påverkar just förekomsten och frekvensen av mobbning därför att
              de bortser från två saker. För det första att det behövs en massiv
              kunskapshöjning av vad mobbning beror på, hur man upptäcker den
              och hur man bemöter den. Det finns inte med i regeringens förslag.
              Det andra är att det behövs ökade kvalitetskrav på skolan. Man
              behöver börja använda forskningsbaserade åtgärdsprogram i Sverige.
              Det ger en bevisad halvering av mobbningen på två år. Det används
              i Norge och Island. Det finns inget sådant förslag från skolminister
              Ibrahim Baylan.
            </seg>
            <seg>
              Han nämnde också att han har begärt omedelbara preciseringar
              av målen för skolan från Skolverket. De senaste dagarna har det
              visat sig att det är precis tvärtom. Sådana förslag finns färdiga
              på Skolverket. De fanns redan under april månad, men Ibrahim Baylan
              har gett dem i uppdrag att försena detta med ett halvår fram till
              november. Så var det med det omedelbara i de preciseringarna.
            </seg>
            <seg>
              Vi ser, som Lars Leijonborg sade, en situation där Skolverket
              nu föreslår tidigare betyg och skriftliga omdömen som får vara
              betygsliknande, precis som de borgerliga partierna har föreslagit.
              Man preciserar att lärarutbildningen måste förbättras. Man föreslår
              mer individualiserad undervisning och tydligare befogenheter för
              lärare och rektorer. Det är en blåkopia på moderat skolpolitik
              som Baylan nu måste förhålla sig till. Det är ett oerhört kraftigt
              underbetyg för en regering som så totalt har förlorat initiativet
              i en fråga man ansvarar för.
            </seg>
            <seg>
              Vi vill ha förslag som för tillbaka ansvaret tidigt i skolan.
              Varje skolform ska lösa sitt uppdrag, och varje elev ska få stöd
              i tid. Det är därför vi lägger fram förslag om kontrollstationer.
              Ingen elev ska osedd kunna gå igenom grundskolan utan att få det
              stöd och den hjälp som man behöver. Men regeringen är emot en
              tydlig utvärdering av elevers kunskap. Man är emot betyg, mot
              skriftliga omdömen och mot kontrollstationer. Det leder till att
              problem döljs. Man upptäcker bildligt och bokstavligen i åttan
              att killen var dyslektiker. Då är det för sent att göra något
              åt problemet.
            </seg>
            <seg>
              Det är precis vad Skolverket säger. Jag citerar: Svagheter i
              kunskapsbedömning leder till att elevers svårigheter upptäcks
              för sent. Baylan gör som han brukar: Han hänvisar till en enda
              av pusslets alla bitar för att slippa diskutera resten. Nu är
              det individuella utvecklingsplaner som han har upptäckt, något
              som vi andra har drivit i åratal. Skolverket tycker att det är
              bra med individuella utvecklingsplaner det gör också vi men man
              säger att betygen kommer som en överraskning och att det blir
              för sent att göra någonting åt dem när de väl kommer. Här går
              Skolverket öppet emot regeringen.
            </seg>
            <seg>
              Baylan gör precis tvärtemot vad alla vill. Han säger att genom
              att regeringen nu reglerat utvärdering, och information om elevers
              resultat endast får ske muntligt, bidrar förordningen till att
              rensa upp och stävja de tendenser som finns att upprätta rent
              betygsliknande dokument. Skolverket säger precis tvärtemot skolministern.
              Man menar att förbudet mot betygsliknande information riskerar
              att rikta uppmärksamheten bort från kunskapsmålen så att det i
              stället blir mer fråga om omdömen om elevers personlighet. Skolverket
              säger alltså att regeringen riktar uppmärksamheten bort från kunskapsmålen
              när man förbjuder och hindrar skriftliga omdömen som ger besked
              om hur eleverna ligger till jämfört med kunskapsmålen. Om man
              följer Ibrahim Baylans politik så är det okej att en lärare muntligt
              berättar hur en elev klarar kunskapsmålen, men det är förbjudet
              för samma lärare att berätta för samma föräldrar i skrift om hur
              eleven ligger till. Nu står Baylan där ensam, övergiven till och
              med av sin egen myndighet, Skolverket.
            </seg>
            <seg>
              De som förlorar mest på den här kunskapsföraktande politiken
              är de elever som behöver mest stöd, som osynliggörs. Johan Hofvendahl
              vid Linköpings universitet menade i P 1 för ett tag sedan att
              upp till år fem kan elever klara sig genom skolan på att vara
              glada, positiva och trevliga. Det säger ingenting om vad eleverna
              lär sig över huvud taget.
            </seg>
            <seg>
              Individuella utvecklingsplaner, som vi nu tydligen alla är för,
              kräver ju också fortbildning av dagens lärare och bättre utbildning
              av morgondagens. Lärare får ju i dag ingen utbildning på lärarlinjen
              i hur elever ska utvärderas, hur man använder prov eller hur man
              sätter betyg. Det är klart att vi inte kan få en kunskapsskola
              då.
            </seg>
            <seg>
              Men Baylan väljer att hellre bränna en och en halv miljard på
              att införa ett nytt betygssystem på gymnasiet än att se till att
              de elever som lämnar grundskolan och ska börja i gymnasiet har
              med sig de grundkunskaper som behövs för att klara gymnasieutbildningen.
              Det är en helt vansinnig väg att gå.
            </seg>
          </u>
          <note type="speaker">
            Anf. 5 LARS LEIJONBORG (fp):
          </note>
          <u who="lars_leijonborg_b0c418" xml:id="i-ae34133f983682bf">
            <seg>
              Fru talman! Ja, flumskolans bastioner faller en efter en, och
              den fråga Ibrahim Baylan måste ställa sig är väl om han ska vara
              siste man på skansen eller om, för elevernas skull, också han
              ska inse att svensk skolpolitik måste läggas om.
            </seg>
            <seg>
              Lärarnas tidning, som kom i dag, ägnar 14 sidor åt Finland, ett
              land som har prövat en helt annan skolpolitik än Sverige. Tidningen
              skriver om till exempel lärare med hög status, fokus på lågpresterande
              elever och en eftertraktad lärarutbildning. På de 14 sidorna ser
              man rubriker av typen: Här ställs krav på alla, Satsning på svaga
              elever en av hemligheterna och Yrkesutbildning med status. Allt
              det här är sådant som vi i åratal har vädjat till Socialdemokraterna
              att satsa på också i Sverige. Nu ligger Finland i världstopp i
              de internationella utvärderingarna, medan Sverige faller nedåt.
            </seg>
            <seg>
              Jag blir väldigt illa berörd av den undersökning som lärarfacken
              kom med förra veckan. Det gäller vardagliga händelser. Knuffar
              i en korridor övergår till knytnävsslag lärarna vet inte vad de
              får göra. En elev spelar spel på sin mobiltelefon. Han vägrar
              att sluta trots tillsägelse läraren och rektorn vet inte vad de
              får göra. Men detta är ju katastrof!
            </seg>
            <seg>
              Då var det så här: Vi drev den här frågan om mera arbetsro genom
              större disciplinära befogenheter i valrörelsen 1998, och året
              efter tillsattes en utredning med uppdrag att se över skollagen.
              Detta skedde alltså 1999. Den dåvarande skolministern sade att
              den skulle vara färdig före valet 2002, vilket vi tyckte var mycket
              bra, därför att då skulle vi få en ordentlig debatt om de här
              frågorna. Thomas Östros, om någon minns honom det har varit många
              skolministrar som har kommit och gått gjorde på sin första dag
              i ämbetet så att han gav tilläggsdirektiv till Skollagskommittén
              så att den inte skulle bli färdig före valet 2002. Och varför
              det? Jo, därför att Socialdemokraterna skulle undvika en svår
              valdebatt. Men de som fick betala priset var ju Sveriges elever.
            </seg>
            <seg>
              Nu är det 2005, och nu meddelar skolminister Ibrahim Baylan att
              den nya skollagen fortfarande inte är klar i departementet utan
              ännu en gång ska ut på remiss. Alltfler befarar att vi inte ens
              före 2006 års val kommer att få en ny skollag.
            </seg>
            <seg>
              Nu är det känt att man i Utbildningsdepartementet förhandlar
              med stödpartierna om just de här frågorna som har med arbetsro
              att göra. Jag såg att lärarfacken fäster stor vikt vi dessa samtal.
              De är naturligtvis viktiga därför att de berör ett viktigt ämne.
              Men jag tycker att det kunde vara intressant om Ibrahim Baylan
              berättade vad de samtalen handlar om. Det är ju tyvärr inte alls
              som lärarfacken hoppas, nämligen att de handlar om att i skollagen
              tydliggöra lärarnas disciplinära befogenheter, utan precis tvärtom,
              nämligen hur de befogenheter som nu finns i gällande skollag ska
              suddas ut och det ska bli ännu mer oklart vad man egentligen får
              göra. Också här är Finland ett mycket intressant exempel. Jag
              läste just paragraferna i den finska skollagen om disciplinära
              befogenheter. Det är mycket tydligt och mycket rakt, och det är
              naturligtvis ett utmärkt stöd för de lärare som ofta har att hantera
              svåra situationer.
            </seg>
            <seg>
              Skolministern kom härom veckan med besked om att skollagspropositionen,
              som redan nu är skandalöst försenad det här hade ju kunnat finnas
              framme för ett par år sedan åtminstone nu ska försenas ytterligare.
              Jag tycker att det var ett mycket allvarligt besked. Jag måste
              ställa frågan återigen, när nu Skolverket, den ansvariga myndigheten
              på detta område, också säger att det är nödvändigt att precisera
              de disciplinära befogenheterna: Är skolministern åtminstone på
              den punkten redo att tänka om och forcera arbetet? Jag är övertygad
              om att det finns en stor majoritet av Sveriges väljare som tycker
              att det är självklart att lärare får ingripa för att upprätthålla
              arbetsron, att de elever som förstör för andra och utsätter andra
              för allvarlig mobbning måste kunna flyttas och så vidare.
            </seg>
            <seg>
              Men på ett ställe råder den definitiva arbetsron. Det är på Utbildningsdepartementet.
              Men det är ju där saker och ting nu äntligen måste börja hända!
            </seg>
          </u>
          <note>
            I detta anförande instämde Gunnar Andrén, Marita Aronson, Hans
            Backman, Axel Darvik, Anne-Marie Ekström, Mia Franzén, Karin Granbom,
            Liselott Hagberg, Ana Maria Narti, Ulf Nilsson, Christer Nylander,
            Nyamko Sabuni, Marie Wahlgren och Christer Winbäck (alla fp).
          </note>
          <note type="speaker">
            Anf. 6 INGER DAVIDSON (kd):
          </note>
          <u xml:id="i-64936f374a1fc017" who="unknown">
            <seg>
              Fru talman! Jag vet inte vilken gång i ordningen vi håller en
              aktuell debatt om skolan, men jag vet att det är precis samma
              frågor vi diskuterar i dag som vi hållit på och diskuterat i åratal.
            </seg>
            <seg>
              Jag har en känsla av att Kristdemokraterna och de övriga allianspartierna
              driver Socialdemokraterna och deras stödpartier framför sig bit
              för bit, steg för steg. Själva backar de in i framtiden, och ryggen
              kommer närmare och närmare väggen. Det borde äntligen vara dags
              för skolministern att lyssna på och ta till sig vad allianspartierna
              länge sagt och som vi också hört upprepas i dag.
            </seg>
            <seg>
              Det är fler än jag och Kristdemokraterna som tycker att ni borde
              lyssna. Jag ska ge ett exempel. Kennet Lutti i Arbetarbladet,
              som knappast kan beskyllas för att ha borgerliga värderingar,
              skrev häromdagen: Men han och regeringen har problem; när Skolverket,
              lärarnas fackliga organisationer och ganska många föräldrar vill
              ha andra betygsregler och möjligheter att mäta kunskap borde nog
              regeringen lyssna. Ta åtminstone den uppmaningen på allvar, Ibrahim
              Baylan, även om du inte heller i dag vill lyssna på oss i alliansen.
              Det är nämligen ingen tvekan om att det behövs genomgripande förändringar
              av den svenska skolpolitiken inte bara spackel och övermålning
              där det flagar som mest.
            </seg>
            <seg>
              Skolverkets redovisning av hur de bedömer läget i skolan kan
              inte ha varit någon munter läsning för Socialdemokraterna. Visserligen
              finns det ljuspunkter, och framför allt skiljer sig resultaten
              från skola till skola, men sammantaget är det en mörk bild. Det
              är tydligt, så tydligt det kan bli, att skolans kärnuppdrag, att
              ge eleverna kunskap, normer och värden, långt ifrån uppfylls överallt
              i dag.
            </seg>
            <seg>
              Skolverket konstaterar: Tidigare och tydligare kunskapsbedömningar
              är en viktig väg för bättre resultat. Har ni hört det förut? I
              motion efter motion, i debatt efter debatt, har Kristdemokraterna
              och de övriga partierna i alliansen krävt att utvecklingssamtalen
              ska dokumenteras skriftligt för att kunna följas upp, att nationella
              prov ska genomföras tidigare och oftare för att underlätta för
              lärarna att upptäcka de elever som behöver stöd och att betyg
              ska sättas tidigare än i årskurs 8 för att eleverna ska vänja
              sig vid vad som krävs för att uppnå godkänt resultat. Allt har
              kategoriskt avvisats av Socialdemokraterna. Inget av dessa verktyg
              har lärarna ansetts behöva för att kunna göra ett riktigt bra
              jobb. Att många klarar det ändå beror i alla fall inte på skolpolitiken.
            </seg>
            <seg>
              I min hemkommun Nacka infördes för några år sedan skriftliga
              omdömen redan i de första årskurserna. Det prickades av Skolverket
              eftersom omdömena var för betygsliknande, och det är regeringen
              bestämt emot. Nu begär Skolverket en ändring av den bestämmelsen
              för att slippa ingripa mot fler kommuner som vill intensifiera
              arbetet med att följa upp elevernas resultat. Vad säger Ibrahim
              Baylan om det? Hittills har jag i alla fall inte sett några tecken
              på att han ändrat inställning på den punkten.
            </seg>
            <seg>
              Vi kristdemokrater har länge krävt att ett ansvarskontrakt mellan
              lärare, elever och föräldrar ska upprättas i alla skolor. Det
              skulle kunna ersätta flera av de utvärderingsdokument som översvämmar
              skolan i dag. Det talas till och med om en papperisering som leder
              till att lärare och skolledare får ägna mer och mer tid åt att
              fylla i papper i stället för att ägna tid åt eleverna. Skolministern
              har också börjat tala om kontrakt. Intressant. Men han vidhåller
              bestämt att det som skrivs i kontrakten inte får vara betygsliknande
              omdömen utan ska enbart vara framåtsyftande. Det vore bra att
              få veta vad åtgärderna ska bygga på om man inte först får konstatera
              vad som behöver åtgärdas. Det är ju precis det som de så kallade
              betygsliknande omdömena handlar om. Vad säger Ibrahim Baylan om
              det?
            </seg>
            <seg>
              Sedan har vi, fru talman, detta med arbetsro och trygghet. Det
              har varit en mycket medveten strävan från Socialdemokraterna att
              ta ifrån lärarna de medel som de haft till sitt förfogande för
              att se till att det är lugnt och tryggt i skolan. Moral, etik,
              fostran, disciplin alla sådana ord, och innehållet i dem, var
              bannlysta under lång tid. Och nu är det så att det man sår det
              får man skörda. Svenska elever kommer för sent, stör lektionerna,
              har ogiltig frånvaro och medverkar till skadegörelse betydligt
              oftare än elever i andra länder. Fram tonar en bild av sena ankomster,
              högljutt prat och allmän oro, skriver Skolverket. De konstaterar
              också det självklara att de elever som drabbas värst är de som
              kommer från studieovana hem och inte så lätt kan ta igen det som
              de går miste om under lektionerna på grund av det här. Socialdemokratisk
              skolpolitik har lett till att skillnaderna mellan elever som har
              respektive inte har högskoleutbildade föräldrar ökar. Det är inte
              riktigt det som brukar framhållas när regeringen stolt talar om
              en skola för alla.
            </seg>
            <seg>
              Allt pekar på att det är hög tid att ändra inriktning på skolpolitiken
              och ge lärare och skolledare de verktyg de behöver för att skapa
              en trygg miljö, som är förutsättningen för all inlärning. De vill
              varken ha kadaverdisciplin eller oinskränkt makt över eleverna,
              men de behöver ha tydliga befogenheter för att kunna ingripa när
              elever stör och trakasserar sina kamrater och lärare. Och de vill
              ha bättre möjligheter att utvärdera skolarbetet för att kunna
              ge varje elev det stöd hon eller han behöver. Är det verkligen
              för mycket begärt, Ibrahim Baylan?
            </seg>
          </u>
          <note>
            I detta anförande instämde Alf Svensson, Mikael Oscarsson och
            Torsten Lindström (alla kd).
          </note>
          <note type="speaker">
            Anf. 7 LENNART GUSTAVSSON (v):
          </note>
          <u who="lennart_gustavsson_b81021" xml:id="i-dfa0bf9da8a466ad" next="cont">
            <seg>
              Fru talman! Hittills skulle man kunna sammanfatta debatten från
              de borgerliga företrädarnas sida i tre ord: Elände, eländes elände.
            </seg>
            <seg>
              En av slutsatserna i det arbetsmaterial från Skolverket som ligger
              till grund för dagens debatt är att det behövs mer betyg och betygsliknande
              information. Jag ska i mitt anförande huvudsakligen uppehålla
              mig vid den slutsatsen. Inledningsvis måste jag dock säga att
              Skolverkets material på flera punkter lyfter fram frågor som jag
              som vänsterpartist, och jag tror de flesta andra, ställer upp
              på, nämligen hög lärarkompetens, lugn och trygg studiemiljö, stark
              skolledning och effektivt kvalitetsarbete. Dessa målsättningar
              är bra.
            </seg>
            <seg>
              Fru talman! För mig som vänsterpartist är betygen som princip
              orättvisa. Man kan aldrig i ett betyg sammanfatta en elevs hela
              situation, alla kunskaper och färdigheter. Man kan heller inte
              säga att betygen ger en säker prognos för framtida framgång.
            </seg>
            <seg>
              Vilken roll har då betygen? För det första anses betygen nödvändiga
              som morot, som stimulans, som belöning i skolarbetet. Visst är
              det trevligt för de elever som kommer hem med höga betyg, och
              visst tror jag att deras föräldrar också uppskattar denna form
              av stimulans. Men vilket betygssystem vi än har kommer det alltid
              att finnas elever som av olika anledningar har svårare än andra
              att få bra betyg. Vi ska inte heller blunda för att en del människor
              har svårare att lära än andra. För många av dessa är det föga
              meningsfullt att betygen används som lockbete.
            </seg>
            <seg>
              Vad är då alternativen? Jag litar på våra lärare. En av läraryrkets
              stora och krävande utmaningar är att göra undervisningen så meningsfull
              och stimulerande att elever tar vara på de möjligheter till utveckling
              på alla områden som skolan ger dem. Skolan bör vara en plats där
              barn och ungdomar har möjlighet att tillägna sig goda kunskaper
              och effektiva arbetsmetoder utan den psykiska press som hotande
              låga betyg innebär.
            </seg>
            <seg>
              Fru talman! Ett annat sätt att motivera betygen är att de behövs
              för att ge information. Genom betygen ska man få veta vad eleven
              kan eller hur eleven ligger till. Jag tror att man kan se betygens
              informationsbetydelse som ett underkännande av elevers, föräldrars
              och inte minst lärares kunskap. Kan läroplanen verkligen förenas
              med betyg, eller innebär den situation vi har i dag att betygssystemet
              styr mycket mer det som händer i skolan än exempelvis läroplanen?
            </seg>
            <seg>
              Vilka alternativ finns det? Jag menar att vi ska använda och
              utveckla det vi har, nämligen utvecklingssamtalen. Vi kan utveckla
              både muntlig och skriftlig information. Fortlöpande kontakter
              ger en mycket fylligare bild än bokstäver på papper.
            </seg>
            <seg>
              Fru talman! Ett tredje motiv för betygen är deras funktion som
              urvalsinstrument. Betygen anses behövas för att sortera in elever
              i grupper som kommer in eller inte kommer in på önskad utbildning.
              Betygen anses också vara viktiga för kommande möjligheter att
              få anställning.
            </seg>
            <seg>
              För mig är alternativet med förstärkt studie- och yrkesvägledning
              och utökade möjligheter att komma in på sitt förstahandsval i
              gymnasieskolan långt mycket bättre än intagning enbart på betyg.
            </seg>
            <seg>
              Jag vill citera ur Skolverkets arbetsmaterial, som ligger till
              grund för den här debatten. Där säger man: Svenska elever är goda
              läsare, kunniga i engelska och duktiga på samarbete och problemlösning.
              De trivs i skolan och har gott självförtroende. De demokratiska
              värdena har en stark förankring hos elever och lärare. Mobbningen
              i skolorna minskar. Det finns olika bilder.
            </seg>
            <seg>
              Vänsterpartiet menar att elever och lärare förtjänar en saklig
              debatt om hur vi får en bättre skola med mer harmoniska, samarbetsvilliga
              och kunskapstörstande elever och en lärarkår som får utlopp för
              sin förmåga att inspirera, stimulera och förmedla kunskap. Därtill
              tjänar inte en storstadsfixerad och svartmålande debatt.
            </seg>
            <seg>
              Därtill tjänar inte heller en skönmålande debatt. Den svenska
              skolan kan och ska bli bättre. I den här debatten hör vi en högerledd
              borgerlighet, som minsann ska ge skolan mer resurser och större
              möjlighet att lyckas i sitt uppdrag.
            </seg>
            <seg>
              Fru talman! Skolan är en del av samhället. Skolan är en del av
              helheten. Om klassamhället förstärks, om den offentliga sektorn
              minskas och om vi får ett hårdare samhälle, påverkas naturligtvis
              verkligheten i landets skolor. Min fråga till framför allt Moderaterna
              är: På vilket sätt gynnas skolan av en politik som med era förslag
              om sänkta nivåer i sjukersättning och arbetslöshetsersättning
              konkret innebär att i en kommun som Tolgfors hemkommun Örebro
              drygt 20 000 människor får försämrad ekonomi? Kommunen förlorar
              nära 38 miljoner i skatteintäkter. Klassisk högerpolitik ökar
              klyftorna i samhället i stort, och det kommer att märkas i skolan!
            </seg>
            <seg>
              Jag som vänsterpartist kommer att fortsätta att försöka föra
              en politik som försöker minska klyftorna i samhället och ser idén
              om en sammanhållen, likvärdig skola med hög kvalitet för alla
              som grundbulten i svensk skolpolitik.
            </seg>
          </u>
          <note>
            I detta anförande instämde Karin Thorborg och Lars Bäckström
            (båda v).
          </note>
          <note>
            Anf. 8 BIRGITTA SELLÉN (c):
          </note>
          <u who="lennart_gustavsson_b81021" prev="cont">
            <seg>
              Fru talman! I dagens skola läggs alldeles för mycket tid, kraft
              och resurser på att reparera misstag som har skett under elevens
              tidiga år. Vi lägger mer och mer tid och pengar på att lära eleverna
              läsa under skolans senare del, och vi har individuella program
              på gymnasiet som bara växer och växer. Något är fel när var femte
              16-åring inte kan läsa och ta till sig det som står i en vanlig
              dagstidning, när var femte högstadieelev inte kan lösa ett enkelt
              matematiskt problem och en av tio elever inte når grundläggande
              behörighet i grundskolan.
            </seg>
            <seg>
              Skollagen skriver så vackert att utbildningen skall ge eleverna
              kunskaper och färdigheter samt, i samarbete med hemmen, främja
              deras harmoniska utveckling till ansvarskännande människor och
              samhällsmedlemmar. Varför klarar vi då inte att ge eleverna en
              sådan skolgång?
            </seg>
            <seg>
              Jo, det beror på att Socialdemokraterna och samarbetspartierna
              inte har lyckats skapa en bra skolpolitik under de sju år som
              de har samarbetat.
            </seg>
            <seg>
              I dag är jag mycket tacksam över den rapport som Skolverket presenterade
              för några veckor sedan. Där slaktar man flera heliga skolpolitiska
              kor som regeringen har. Man föreslår att åtgärder ska vidtas på
              områden som betygen, de nationella proven och kunskapsplanerna,
              kontrollen över lärarutbildningen, stark skolledning och effektivt
              kvalitetsarbete, kompetensutveckling av lärare, bestämmelser om
              skolstart och individuella utvecklingsplaner. Dessa sju punkter
              är bara några av de områden som Centerpartiet har lyft fram under
              många år.
            </seg>
            <seg>
              Vi har länge sett att någonting måste göras för att stärka kvaliteten
              på utbildningen i våra skolor. Centerpartiet ser nu med glädje
              en rapport från Skolverket som genomsyras av en flexibel syn på
              skolan och som ställer sig i motsats till den fyrkantiga skola
              som Socialdemokraterna vill ha.
            </seg>
            <seg>
              Skolministern har på den relativt korta tid som han har haft
              ansvaret för skolan upptäckt att det finns många brister. Det
              hedrar honom. Några av de åtgärder som han har aviserat är att
              individuella utvecklingsplaner ska införas från 2005, att kompetensutvecklingsinsatserna
              för lärare behöver stärkas, att lärarprofessionen ska stärkas
              och nu senast att det ska bli förbud mot diskriminering och kränkning,
              vilket är glädjande eftersom det är sådant som vi har efterlyst
              länge.
            </seg>
            <seg>
              Det finns dock mycket kvar att göra som Baylan hittills inte
              har aviserat. Centerpartiet hoppas innerligt att skolminister
              Ibrahim Baylan lyssnar till alla problempunkter som Skolverket
              har lyft fram. De flesta av dem har vi och partierna i alliansen
              för Sverige pekat på i många debatter under de år som den socialdemokratiska
              regeringen har styrt över skolpolitiken utan att regeringen har
              lyssnat när vi har satt upp ett varnande finger. Kanske lyssnar
              regeringen nu, när det är Skolverket som har kommit med klagomålen.
            </seg>
            <seg>
              Fru talman! Elever behöver olika lång tid för att nå målen i
              utbildningen, skriver Skolverket. De orden ligger väldigt bra
              i min mun, för det har vi sagt i många år och tagit upp i debatt
              efter debatt i den här kammaren. Vi talar om hur viktigt det är
              att ge varje elev den kunskap som just den eleven behöver för
              ett livslångt lärande. Skolan ska vara individuellt anpassad och
              sätta eleven i fokus. Därför vill vi införa flexibel skolstart.
              Det handlar om att ge elever möjlighet att börja förskoleklass,
              grundskola och gymnasieskola vid fler tidpunkter än vid höstterminens
              start.
            </seg>
            <seg>
              Jag har närmast blivit förlöjligad när jag har sagt detta i debatter.
              Nu talar Skolverket i klartext om flexibilitet. De möjligheter
              som finns i dag för olika tidsanvändning i skolan utnyttjas i
              väldigt liten utsträckning. Det är naturligt eftersom eleverna
              i dag alla börjar skolan vid samma tidpunkt på året, oavsett vilken
              utvecklingsnivå de befinner sig på.
            </seg>
            <seg>
              Med Centerpartiets modell kan man lättare ha olika tidsanvändning
              i skolan. Det viktiga är att eleverna når kunskapsmålen för grundskolan
              innan de ska börja i gymnasiet. Det ska vara kunskap och inte
              tid som ska räknas i skolan.
            </seg>
            <seg>
              Fru talman! Bland elever som har utländsk bakgrund vet vi att
              problemen med att nå kunskapsmålen i år nio är väldigt stora.
              Hela 43,5 % av pojkarna når inte målen. I den skola som Centerpartiet
              vill se, nämligen en likvärdig skola, måste vi se till att skillnaderna
              i prestationer minskar. I dag har vi en kunskapssegregering i
              den svenska skolan som är ett hot mot den uppväxande generationen.
            </seg>
            <seg>
              Elever med utländsk bakgrund måste få undervisning i sitt modersmål.
              Om detta har utredningen Mål i mun skrivit mycket. När kommer
              förresten den propositionen? Utredningen var klar redan förra
              mandatperioden. Nu har vi väntat länge nog på den och på skollagspropositionen.
            </seg>
            <seg>
              Alla elever som är i behov av stöd och hjälp måste få det i ett
              tidigt skede av skolgången. Det gäller invandrare och det gäller
              andra. Vi i Centerpartiet har betydligt mer pengar än regeringen,
              1,2 miljarder kronor, i stöd till de elever som är i behov av
              det. Centerpartiet vill ge alla elever de bästa förutsättningarna
              för att gå en positiv framtid till mötes.
            </seg>
          </u>
          <note>
            I detta anförande instämde Birgitta Carlsson (c).
          </note>
          <note type="speaker">
            Anf. 9 PETER RÅDBERG (mp):
          </note>
          <u xml:id="i-2d7f39180aed55a6" who="unknown">
            <seg>
              Fru talman! Återigen har Skolverket slagit larm om situationen
              i den svenska skolan. Skolverket lyfter fram ett antal områden
              i den svenska skolan som man har brottats med under de senaste
              åren. Det är inget nytt som tas upp i utredningen. Vi känner alla
              till det, men jag tycker ändå att det är bra att vi återigen får
              debattera skolan här i kammaren.
            </seg>
            <seg>
              Jag vill ta upp några av dessa punkter, som jag tycker är av
              väsentlig karaktär. Några har vi redan varit inne på.
            </seg>
            <seg>
              En fjärdedel, 25 %, av eleverna når inte målen i basämnena svenska,
              engelska och matematik. Att inte nå dessa ganska självklara mål
              är inget annat än en katastrof för de unga. Tänk att gå nio år
              i obligatorisk grundskola och lämna den med underkänt eller icke-betyg
              i matematik, svenska eller engelska! Det är inte värdigt.
            </seg>
            <seg>
              De individuella utvecklingsplanerna fungerar inte tillfredsställande.
              Det är en livlina som så många elever behöver för att nå de uppsatta
              målen. Jämförelsen med andra länder utfaller också illa, enligt
              texten från Skolverket. Det är oro och hög frånvaro, och skadegörelse
              är vanligare i den svenska skolan än i andra länder.
            </seg>
            <seg>
              Att nu Skolverket pekar på att det bör stå i skollagen att eleverna
              ska har rätt till lugn och trygg arbetsmiljö tycker Miljöpartiet
              är bra. Det är ett steg i rätt riktning.
            </seg>
            <seg>
              Det allvarligaste är att vi kan läsa att vi halkar efter kunskapsmässigt.
              Den senaste Pisaundersökningen visar detta.
            </seg>
            <seg>
              Frågan är nu om utbildningsministern och regeringen lyssnar på
              kritiken och vidtar kraftfulla åtgärder för att komma till rätta
              med de problem som nu lyfts upp.
            </seg>
            <seg>
              Vad skoldebatten ska handla om från och med nu är inriktning
              på målen som eleverna ska uppnå. Det är vad debatten ska handla
              om och kraften läggas på.
            </seg>
            <seg>
              Varför ser den svenska skolan ut som den gör? Det handlar om
              att det efter tio år med det nya betygssystemet fortfarande finns
              uppenbara brister i att tolka betygssystemet. Lärarna har inte
              fått den kompetens och utbildning de behöver och så vidare. Det
              är i sig ett hot mot likställdheten i svensk skola.
            </seg>
            <seg>
              Det avgörande är att elevers svårigheter upptäcks för sent eller
              att man inte har analyserat elevernas behov tillräckligt. Det
              gör att eleverna får det stöd som de är berättigade till alldeles
              för sent.
            </seg>
            <seg>
              När sedan eleven får de stöden är det många gånger för sent,
              och kvaliteten på stöden är för låg. Detta gör att eleven inte
              får den hjälp som eleven har rätt till enligt skollagen.
            </seg>
            <seg>
              Utbildningsministern måste se till att de lägre årskurserna prioriteras.
              Ingen elev ska lämna årskurs 5 utan att kunna räkna och läsa.
              Det ska de naturligtvis kunna långt tidigare.
            </seg>
            <seg>
              Miljöpartiet tycker att det är bra att Skolverket utvecklar diagnosiska
              test för de lägre årskurserna. Det ger en indikation på hur eleven
              ligger till. Men detta måste samtidigt kopplas till att föräldrarna
              får skriftliga omdömen. Miljöpartiet är positivt till detta.
            </seg>
            <seg>
              I en rapport som vi nu har läst om ville Skolverket att det ska
              ske i årskurs 5, tror jag. Miljöpartiet kan se att det kan ske
              mycket tidigare. Varför ska man gå fem år i skolan innan man får
              ett skriftligt omdöme?
            </seg>
            <seg>
              Miljöpartiet har krävt de skriftliga omdömena under väldigt lång
              tid. Vi vill naturligtvis ersätta betygen med det, som ni säkert
              känner till. Nu tar Skolverket upp detta som ett sätt att nå målen
              och komma åt problemen. Vi tycker att det är bra.
            </seg>
            <seg>
              Vi välkomnar också att det finns förslag till mål för årskurs
              2 i svenska och matematik i den nya kursplanen. Det är ett steg
              i rätt riktning. Jag tycker att ministern ska titta på detta.
            </seg>
            <seg>
              När vi talar om detta tycker förhoppningsvis de flesta att det
              är självklarheter. Men ingen talare har hittills sagt någonting
              om kanske skolans viktigaste resurs, nämligen lärarna. Dessa för
              eleven positiva förändringar som jag nyss har talat om medför
              också att lärarnas arbetssituation måste ses över.
            </seg>
            <seg>
              Jag vädjar till ministern att han också tittar på den delen.
              Man lägger på arbetsuppgift efter arbetsuppgift för lärarna. Någon
              gång finns det ett stopp.
            </seg>
            <seg>
              Att dagens betygssystem har brister borde vara uppenbart för
              alla här i kammaren. Kritiken grundar sig på att betyg enligt
              många undersökningar visar sig vara ett dåligt mätinstrument för
              kunskap.
            </seg>
            <seg>
              En utvärdering av dagens betygssystem kopplat till de skriftliga
              omdömena som ett alternativ till dagens betygssystem vore önskvärt.
            </seg>
            <seg>
              Politiker ska tala om vad som ska göras, och skolan och lärarna
              ska tala om hur man ska göra detta. Därför vore det bra om utbildningsministern
              kunde bidra till en ökad flexibilitet inom den offentliga skolan
              och låta de kommuner och skolor som vill arbeta lite mer fritt
              utan att ha det kommunala regelsystemet hängande över axeln.
            </seg>
            <seg>
              Det är väl ändå inte så, ministern, att det är formerna inom
              skolan som är det viktigaste? Det är väl resultaten som kommer
              ut efter nio års grundskola som vi ändå måste sätta fokus på?
            </seg>
          </u>
          <note type="speaker">
            Anf. 10 Statsrådet IBRAHIM BAYLAN (s):
          </note>
          <u xml:id="i-d2b7f01d7f5487cc" who="unknown">
            <seg>
              Fru talman! Jag sitter och lyssnar till debatten. Det är bedrövligt
              att höra hur oppositionen ägnar nästan hela sin tid åt att svartmåla
              den svenska skolan. De talar om betygen som den enda lösningen.
              Det är en väldigt fattig politik som bygger på att bara koncentrera
              sig på betygssystemet.
            </seg>
            <seg>
              Jag har svårt att tro att betyg i sjunde klass i stället för
              åttonde klass skulle revolutionera i den omfattning som de borgerliga
              partierna verkar tro. Jag menar att vi ska stärka uppföljningen
              redan från första året. Det är därför regeringen från och med
              nästa vårtermin inför individuella utvecklingsplaner.
            </seg>
            <seg>
              Det är också beklämmande att höra hur Folkpartiet beskriver de
              svenska eleverna. I Folkpartiets värld, Lars Leijonborgs värld,
              verkar de svenska eleverna mer eller mindre bara ägna sig åt att
              djävlas med sina lärare. Jag vet att det inte är så. Du vet att
              det inte är så. Men det är också viktigt med en riktig beskrivning.
            </seg>
            <seg>
              Elevperspektivet är väldigt viktigt. Vi socialdemokrater vet
              att elever har olika förutsättningar. Vi vet också att när skolan
              fick vara med och ta stora besparingar under 90-talet, med en
              lärartäthet som gick ned som följd, blev också resultaten sämre.
            </seg>
            <seg>
              Det är därför som det är så viktigt för oss att nu när vi har
              möjlighet satsa pengar på att anställa fler lärare och annan personal
              i skolan. Det handlar om att öka lärartätheten och möjliggöra
              mindre klasser.
            </seg>
            <seg>
              Det är också viktigt för oss att satsa på de skolor där vi vet
              att man har det tuffast. Det hedrar Moderaterna att de tydligt
              säger nej till satsningar på de tuffaste områdena. Det är de områden
              där vi i dag i alltför hög grad har skolor där elever lämnar skolan
              utan godkända resultat.
            </seg>
            <seg>
              Det är inte acceptabelt. Vi socialdemokrater vidtar åtgärder.
              Vad är borgarnas gemensamma politik? Vi har hört ett antal olika
              framställningar från de fyra borgerliga partierna. Vad är ni ense
              om? Vi har hört att ni är ense om betyg. Okej, det ska vara betyg
              i sjuan i stället för åttan. Men om det är det enda ni är överens
              om är det väldigt fattigt.
            </seg>
            <seg>
              Kan inte ni gemensamt redogöra för vad en borgerlig regeringspolitik
              skulle vara om det gick så illa att ni vann valet? Jag tror att
              Sveriges väljare förtjänar ett svar på den frågan innan valet.
            </seg>
            <seg>
              Jag har sett de förslag som ni lägger fram var och en för sig.
              Det handlar framför allt om att sortera i den svenska skolan.
              Det är förslag som ska tvinga kvar barn som inte har uppnått målen
              för årskurs 3 i samma årskurs. Det handlar om att sortera ungdomarna
              i de högre åldrarna utifrån allmän och särskild kurs i matematik,
              engelska och svenska. Det handlar om att hålla kvar 17- och 18
              åringar i en miljö som är till för 13- och 14-åringar i grundskolan.
            </seg>
            <seg>
              När Lars Leijonborg talar om yrkesutbildningarna blir jag väldigt
              förvånad. Det enda konkreta förslaget jag har hört från Folkpartiet
              är att ni ska minska ambitionerna. Ni ska dra ned de yrkesförberedande
              utbildningar från tre år till två år med lägre krav när det gäller
              att kunna lära sig läsa, skriva och räkna ordentligt och att kunna
              kommunicera på engelska. Är det en kvalitetshöjning vill jag inte
              ha den.
            </seg>
          </u>
          <note type="speaker">
            Anf. 11 STEN TOLGFORS (m):
          </note>
          <u who="sten_tolgfors_b0487c" xml:id="i-f397bfd32b6dd64b">
            <seg>
              Fru talman! Att skolministern är i behov av att höra borgerliga
              idéer tror jag alla som ser den här debatten förstår. Det kommer
              inte värst mycket nytt därifrån.
            </seg>
            <seg>
              Det är för oss i den borgerliga alliansen allvarligt att var
              fjärde elev kan gå osedd genom den svenska grundskolan utan att
              nå kunskapsmålen. Skolan är faktiskt till för att ge kunskap.
              Klarar inte skolpolitiken det målet blir det mesta andra mindre
              relevant.
            </seg>
            <seg>
              De här eleverna, de här barnen, nämns inte i skolministerns tal.
              De är totalt osynliggjorda. Vi hör inga brandtal från Baylan om
              den fjärdedel av landets elever som inte når grundskolans mål.
              Vi hör inga brandtal om den tiondel som inte når nationell gymnasiebehörighet.
              Vi hör inga brandtal om de 17 % svenska killar som går ut ur grundskolan
              utan att kunna läsa ordentligt. Vi hör inga brandtal om de 23
              ½ % killar med utländsk bakgrund som går ut ur grundskolan utan
              att kunna läsa ordentligt. Det vi hör brandtal om gäller Moderaterna,
              friskolor och påstådda förslag från den borgerliga alliansen.
            </seg>
            <seg>
              Socialdemokraterna är inte i närheten av Moderaterna när det
              gäller att finansiera kvalitetsinsatser i den svenska skolan.
              Vi lägger, Ibrahim Baylan, 10,2 miljarder mer än vad regeringen
              gör på att finansiera skola och utbildning i Sverige den kommande
              perioden. Välkommen tillbaka när regeringen finns i närheten av
              detta för att prata resurser.
            </seg>
            <seg>
              Grundproblemet är att det inte finns något kvar av regeringens
              skolpolitik annat än att angripa oppositionen. Vi har nu till
              och med diskussioner om socialförsäkringarna i en extra debatt
              om skolan. Ingenting är viktigare i välfärdspolitiken än att ge
              barn kunskap. Det är det som ger verktygen för barn att klara
              det framtida livet, vare sig det handlar om arbetsliv eller fortsatt
              utbildning. Ingenting kan kompensera ett barn för förlorade år
              när man osedd har gått genom grundskolan.
            </seg>
            <seg>
              Vi ser också i undersökningar att den svenska skolan inte längre
              förmår att kompensera barn för social bakgrund. Förr gjorde den
              det. Nu gör den inte det längre. Det är ett resultat av åratal
              av bristande kunskapsfokus i den socialdemokratiska skolpolitiken.
              Man har haft tio år på sig. Det framgår oerhört tydligt i undersökningar
              att det har skett något de senaste fem à sju åren. Svenska åttor
              kan i dag mindre matematik än vad svenska sjuor kunde för bara
              fem à sju år sedan. Regeringen är ansvarig. Den bristande kunskapsfokuseringen
              drabbar allra hårdast dem som är i behov av extra stöd. Det är
              de som inte får det. Det har också Skolverket tydligt pekat ut.
            </seg>
            <seg>
              Vi har kommit att få närmast två parallella skolsystem i Sverige
              i dag. Det är dels det officiella som Ibrahim Baylan talar om.
              Där går elever i grundskola, gymnasieskola och högre utbildning.
              Det är dels det verkliga som alltfler elever tyvärr tvingas uppleva.
              De når inte målen i grundskolan. Individuella programmet följer
              därpå. Det var tänkt att de skulle gå där en kort tid för att
              snabbt gå över till ett nationellt program. En femtedel lyckas
              göra den resan. Det treåriga gymnasiet är nu för många fyraårigt.
              Ändå är det bara tre av fyra trekvartsskolan igen, Ibrahim Baylan
              som klarar sig igenom. Direkt efter gymnasieskolan följer kompletteringar
              på komvux, konkurrenskompletteringar och kompletteringar för att
              nå behörighet. Efter komvux följer för många introduktionsår i
              den högre utbildningen. Detta är ett oerhört resursslöseri. Det
              är en total förnekelse av alla elevers rätt och möjlighet att
              uppfylla kunskapsmålen i tid.
            </seg>
            <seg>
              Från moderat sida föreslår vi kontrollstationer för att tidigt
              upptäcka alla de barn som i dag bara går osedda genom grundskolan.
              Goda skolor har redan detta. Men det är alldeles uppenbart, Ibrahim
              Baylan, att alla skolor inte har det. Vi accepterar inte längre
              att det är så. God utbildning är den bästa och viktigaste fungerande
              delen av den svenska välfärdspolitiken.
            </seg>
          </u>
          <note type="speaker">
            Anf. 12 LARS LEIJONBORG (fp):
          </note>
          <u who="lars_leijonborg_b0c418" xml:id="i-62b91fd4d662762d">
            <seg>
              Fru talman! När det började gå bra för Folkpartiet i valrörelsen
              2002 ökade intresset också från internationella medier. Jag hade
              en presskonferens med utländska journalister. En av frågorna var:
              Hur kan det i ett europeiskt land 2002 vara en politisk fråga
              om en lärare får beslagta en mobiltelefon? Jag svarade att det
              är märkligt, men det här är ett märkligt land. Det finns nämligen
              de som argumenterar emot när vi för fram det självklara kravet.
            </seg>
            <seg>
              Nu är det 2005. I lärarnas enkät framgår att lärare i Sverige
              fortfarande inte vet om de har befogenheter att beslagta en mobiltelefon
              som missbrukas på lektionstid.
            </seg>
            <seg>
              Det är en del av verkligheten. Tack och lov finns det många andra
              delar av verkligheten. Men det är inget bra arbetssätt för en
              skolminister att stänga ute de delar av verkligheten som är besvärande.
            </seg>
            <seg>
              Vad är problemet? Ett stort problem är Socialdemokraternas partikongress
              i Västerås. Där slogs återigen fast att Socialdemokraternas principiella
              inställning är att grundskolan ska vara betygsfri. Jag tror mig
              veta att ledningen i Socialdemokraterna egentligen inte ville
              ha det beslutet, men fotfolket pressade fram det. Nu sitter Ibrahim
              Baylan i den pressen. De som vet någonting om verkligheten i skolan
              säger att det måste vara en tidigare och tydligare utvärdering.
              Utvecklingssamtal och planer i all ära, men de ersätter inte det
              tydliga beskedet om vad som har uppnåtts som ligger i själva betyget.
              Ibrahim Baylan vet då att hans eget partis fotfolk inte accepterar
              det.
            </seg>
            <seg>
              Då är vi där. Svagheten i skolministerns position framgår i hans
              argumentering. Alla hör hans orimliga angrepp. Han gjorde en poäng
              i sitt första inlägg av att borgerliga partier skulle vilja ha
              en skolpeng lika för alla. Så är det naturligtvis inte. Jag tror
              inte att något borgerligt parti har den ståndpunkten. Självklart
              är det i själva verket vi, mer än regeringen, som betonar vikten
              av att satsa mer på de svagaste eleverna. Det är de som är de
              stora förlorarna i en skola utan struktur, utan kunskapskrav och
              utan ordning och reda.
            </seg>
            <seg>
              Frågorna som kvarstår är: Hur länge ska socialdemokratisk frasradikalism
              och dogmatism få förstöra svensk skola? Hur länge ska nödropen
              från verkligheten, som nu tränger in i maktens allra innersta
              från skolverk och lärarfack, få vara ohörda? Det är Ibrahim Baylan
              som mer än någon annan har ansvaret för vilket vägval regeringen
              nu gör. Regeringen har förmodligen bara ett drygt år på sig. Det
              kan bli ett förlorat år. Men om Ibrahim Baylan har kraften att
              tänka om kan det också bli ett år då vi äntligen tar itu med de
              grundläggande problemen i svensk skola. Valet är Ibrahim Baylans.
            </seg>
          </u>
          <note type="speaker">
            Anf. 13 INGER DAVIDSON (kd):
          </note>
          <u xml:id="i-0cc7343124094019" who="unknown">
            <seg>
              Fru talman! Jag vet inte om skolministern fick tag på fel manus
              i sitt andra inlägg. Jag kände i alla fall inte igen det han sade.
              Inte heller blev jag så mycket klokare på vad regeringen vill
              göra för att tillmötesgå de förslag som Skolverket lägger fram
              i sin viktiga rapport. Det är den vi debatterar i dag. Den rann
              bara förbi. Jag hoppas verkligen att den kommer tillbaka i Ibrahim
              Baylans sista inlägg. Annars är det sorgligt för elevernas och
              lärarnas skull.
            </seg>
            <seg>
              Det som är bra med den här debatten är att det är så tydligt
              hur skiljelinjerna ser ut i svensk skolpolitik. Det är Socialdemokraterna
              med stödpartierna på den ena sidan, som gör allt för att försvara
              det gamla, och som tvingas till små förändringar under galgen
              först när både internationella och nationella undersökningar och
              lärarfacken visar att allt inte står rätt till. Skolverket kräver
              nu också åtgärder.
            </seg>
            <seg>
              På den andra sidan står Kristdemokraterna tillsammans med allianspartierna,
              som vill ha en uppryckning och förnyelse av skolpolitiken som
              leder till att eleverna får en trygg skola. Det ska vara en skola
              där alla lär sig det de behöver kunna och får med sig normer och
              värderingar som inte bara gör skolarbetet lättare utan faktiskt
              också gör livet lättare att leva. Det ska vara en politik som
              med hjälp av ett tydligt regelverk vill stödja lärare, rektorer
              och all övrig personal i deras arbete att skapa ordning och trivsel
              i skolan. Den här skillnaden ska vi kristdemokrater inte missa
              någon chans att lyfta fram inför valet 2006. Om bara alla duktiga
              och engagerade människor som arbetar i våra skolor får den politiska
              uppbackning och det stöd de är värda finns alla möjligheter att
              Sverige hamnar i topp i framtida utvärderingar och mätningar.
              Den målsättningen måste vi ha inte för att slå oss för bröstet
              utan för att bara det bästa är gott nog för våra barn.
            </seg>
          </u>
          <note type="speaker">
            Anf. 14 LENNART GUSTAVSSON (v):
          </note>
          <u who="lennart_gustavsson_b81021" xml:id="i-940f8ec51094dbce" next="cont">
            <seg>
              Fru talman! Om det nu satt en stor mängd personer här på läktaren
              och skulle sätta betyg på den här debatten tror inte jag att särskilt
              de borgerliga debattörerna skulle bli bättre av att få betyg.
              Jag tror att ni känner i magen hur man lyckas. Om ni ska bli bättre
              kanske ni hellre behöver en bra coach, en bra handledare, som
              hjälper er framåt, att bli bättre i debatten och kanske också
              att utforma en ännu bättre politik. Betygsfrågan tycker jag är
              lite märklig.
            </seg>
            <seg>
              Sedan till Folkpartiet: När jag läser på Folkpartiets hemsida
              om grundskolan står det en mening med anledning av debatten om
              nationell skolpeng: En nationell skolpeng ska införas så att det
              inte längre satsas olika beroende på vilken kommun skolorna ligger
              i.
            </seg>
            <seg>
              Det kan ju hända att det har gått snabbt att ändra Folkpartiets
              politik. Folkpartiet har också ganska snabbt ändrat sin politik.
              För inte så länge sedan stod det på deras hemsida om en trappa
              av sanktioner. Man hade delat in ett sanktionssystem inom skolan
              i nio trappsteg, där avstängning väl var det sista.
            </seg>
            <seg>
              Det är lite grann av Folkpartiets politik som alltför mycket
              är präglad av personer i dess ledning som har annan bakgrund än
              skolan. Själv har jag en genuin skolbakgrund, en lång tid i skolan.
            </seg>
            <seg>
              Avslutningsvis får jag konstatera att med Moderaternas politik
              i Sten Tolgfors hemkommun kommer antalet barn som lever i familjer
              med lägre inkomster att öka. Moderaternas politik innebär att
              kommunernas möjlighet att satsa mer på skolan minskar.
            </seg>
          </u>
          <note>
            Anf. 15 BIRGITTA SELLÉN (c):
          </note>
          <u who="lennart_gustavsson_b81021" prev="cont">
            <seg>
              Fru talman! Ibrahim Baylan säger att vi bara svartmålar och tror
              att betygen är skolans problemlösare. Jag nämnde inte betyg i
              mitt anförande, trots att Centerpartiet är positivt till att ha
              betyg i ett tidigare skede. Nej, jag lyfte fram olika förslag
              om att möta barnen på deras egen nivå och erbjuda individanpassad
              skolgång. För det behöver vi verkligen värna den duktiga personalen
              i skolan.
            </seg>
            <seg>
              Till Lennart Gustavsson kan jag inte låta bli att säga att om
              jag skulle få dåligt betyg i dag tror jag att jag skulle överväga
              en kompetensutveckling i retorikens konst.
            </seg>
            <seg>
              När det gäller personalen, fru talman, är det så att 32 000 personer
              med lärarutbildning i dag arbetar inom andra yrken. Det är 32
              000 som skulle behövas i skolan, eftersom det fattas väldigt många
              lärare med fullständig lärarutbildning i dagens skola. Den siffran
              talar sitt eget tydliga språk. Statusen måste öka. Ja, vi bör
              nog kunna ta lite lärdom från Finland, som Lars Leijonborg sade,
              där det är hög status att vara och arbeta som lärare.
            </seg>
            <seg>
              Jag oroas också över den lärarutbildning som vi har i dag. Den
              valfrihet som dagens lärarutbildning innebär är förödande. Tack
              och lov har Högskoleverket uppmärksammat detta, och Centerpartiet
              förväntar sig snabba åtgärder när det gäller lärarutbildningen.
              Lärarna är den viktigaste resursen för att vi ska ha en väl fungerande
              skola.
            </seg>
            <seg>
              Centerpartiet har en dröm om hur vår skola ska fungera, nämligen
              att alla elever får en ärlig chans att lära sig, utvecklas och
              få en bra start. Om det kommer vi och hela alliansen att presentera
              program under hösten och vintern kommande år, i god tid före valet.
            </seg>
          </u>
          <note type="speaker">
            Anf. 16 PETER RÅDBERG (mp):
          </note>
          <u xml:id="i-66b77370f49e84a2" who="unknown">
            <seg>
              Fru talman! Inger Davidson sade att stödpartierna försvarar det
              gamla. Då lyssnade hon inte på vad vi sade. Miljöpartiet är ju
              för att vi ska ha det som Skolverket säger. Om Inger Davidson
              hade lyssnat på vad jag sade i mitt första anförande skulle hon
              ha förstått att vi är ganska positiva till stora delar av detta.
            </seg>
            <seg>
              Jag tolkar även det Lennart Gustavsson sade i sitt första anförande
              så att han var rätt positiv till det här.
            </seg>
            <seg>
              Då kommer frågan direkt till statsrådet. Det kunde vara bra om
              han kunde ge något svar på de krav som Skolverket ställer. Det
              vore bra om vi fick någon ledning i den här debatten.
            </seg>
            <seg>
              Det är väl helt uppenbart för oss alla att skolans problem måste
              åtgärdas tidigt. Det borde vara självklart för alla ledamöter.
              De svårigheter som en elev kan ha uppstår inte på hösten i årskurs
              9, utan de börjar mycket tidigare. Därför är det helt avgörande
              att en elev får det stöd som han eller hon är berättigad till
              mycket tidigt.
            </seg>
            <seg>
              Därför vädjar jag till ministern ännu en gång att ge besked om
              att en satsning på de lägre årskurserna är en prioriterad fråga
              för regeringen. Det är egentligen där vi måste sätta in våra resurser.
              Vi kan inte köra med brandkårsutryckning i årskurs 9, utan det
              måste ske redan på lågstadiet eller i tidigare årskurser.
            </seg>
            <seg>
              En sista vädjan till ministern: Kan du ge någon form av besked?
            </seg>
          </u>
          <note type="speaker">
            Anf. 17 Statsrådet IBRAHIM BAYLAN (s):
          </note>
          <u xml:id="i-d32b66452d2fa067" who="unknown">
            <seg>
              Fru talman! Skolverket har på regeringens uppdrag tagit fram
              ett antal konkreta förslag, en analys av hur läget är i den svenska
              skolan. De framhåller en hel del positivt, som de borgerliga ledamöterna
              naturligtvis inte låtsas om. De framhåller ett antal bristområden.
              Vi ska ta till oss detta och med intresse se vad vi kan förverkliga.
              En del har vi redan gjort, och en del kommer vi att fortsätta
              att arbeta med.
            </seg>
            <seg>
              Självklart ska vi satsa på den svenska grundskolan. Nästa år
              kommer sammanlagt 15 miljarder att ha satsats på den svenska skolan
              för att öka antalet lärare och annan personal i skolan. Det är
              viktigt.
            </seg>
            <seg>
              Det är också viktigt med en riktig beskrivning. I dag är det
              10 % av de svenska grundskoleeleverna som lämnar grundskolan utan
              behörighet till gymnasiet. Av dem är det väldigt många, närmare
              40 %, som har kommit hit till Sverige när de varit tio år eller
              äldre. Det betyder att även om vi ska göra satsningar på de tidigare
              åldrarna i grundskolan och det ska vi göra kommer vi inte att
              nå den här gruppen. I likhet med mig själv har de aldrig gått
              de första åren i den svenska grundskolan.
            </seg>
            <seg>
              Det är därför det är så oerhört viktigt att vi också kan ge dem
              en chans, via att stärka kvaliteten på det individuella programmet.
              Det är någonting som vissa av de borgerliga partierna inte vill,
              därför att de vill lägga ned det helt och hållet.
            </seg>
            <seg>
              Vi har nu hört ett flertal borgerliga företrädare framträda här,
              ställa frågor och komma med sinsemellan olika förslag. Det är
              bra, men jag återkommer till frågan: Vad är er gemensamma politik?
              Vi vet att allt detta inte kommer att kunna gå.
            </seg>
            <seg>
              Sten Tolgfors pratar om satsningar. Hur ska det gå till när ni
              har en ambition att sänka skatterna i Sverige med sammanlagt 250
              miljarder eller, som ni pratar om, att föra ned dem till europeisk
              nivå? Är det bluffpengar? Är det luftpengar?
            </seg>
            <seg>
              Det är uppenbarligen så att det inte går att kombinera satsningar
              på välfärden med massiva skattesänkningar. Ska också detta betalas
              av de sjuka och arbetslösa, Sten Tolgfors? Det är en viktig fråga
              för väljarna att få svar på.
            </seg>
            <seg>
              Ställer de andra borgerliga partierna upp på detta? Är det någonting
              som är en gemensam borgerlig politik? Det är viktigt att veta.
            </seg>
            <seg>
              Det har framkommit ett antal saker här som jag tycker att vi
              kan vara överens om. Det är självklart att skolans personal ska
              ha ett tydligt ansvar men också tydliga befogenheter när det gäller
              tryggheten och studieron. Det kan vi vara överens om; det är ingen
              tvistefråga.
            </seg>
            <seg>
              Vi kan också vara överens om att det är viktigt med en tidig
              uppföljning. Vi går vidare med individuella utvecklingsplaner
              tillsammans med Vänsterpartiet och Miljöpartiet. Jag hoppas också
              att det får stöd från de andra partierna. Från första året ska
              vi följa upp hur det går för våra elever, och vi ska inte nöja
              oss med bara det, utan vi ska också se till att man kan få hjälp
              och stöd där det finns brister. Och för att det ska vara möjligt
              är det viktigt att vi är beredda att satsa.
            </seg>
            <seg>
              Jag blir något beklämd när Sten Tolgfors står här och pratar
              om de många tjejer och killar som inte lyckas nå behörighet till
              gymnasiet samtidigt som han säger nej till att satsa på just de
              skolor där vi vet att många av de eleverna går.
            </seg>
            <seg>
              En gemensam skolpeng är det det ni står för? Hur ska den administreras?
              Hur ska den se ut? Är det en nationell skolpeng, lika för alla?
              Nej, säger Leijonborg. Hur ska den då se ut? Det förtjänar väljarna
              att få veta före valet. Jag menar att det är behovet som ska styra,
              inte en syn på att elever är lika. Det ställer jag inte upp på.
            </seg>
          </u>
          <note type="speaker">
            Anf. 18 STEN TOLGFORS (m):
          </note>
          <u who="sten_tolgfors_b0487c" xml:id="i-f5cdf8d5f82cc2ab">
            <seg>
              Fru talman! Det är intressant att skolministern nu uppenbarligen
              fullt ut accepterar att vi moderater lägger drygt 10 miljarder
              kronor mer än regeringen på skola och på utbildning. Sedan tror
              jag att skolministern och Socialdemokraterna inför valet får bestämma
              sig för vad de ska kritisera oss moderater för. Antingen finansierar
              vi faktiskt fullt ut, till varje krona, våra skattesänkningar,
              våra ökade satsningar på välfärdens kärnverksamheter, jobb framför
              bidrag och verksamheter framför bidrag. Då kan de kritisera det.
              Eller så är det tvärtom. Skolministern föll tillbaka i Östros
              fem till sju år gamla tema, att vi moderater inte finansierar.
              Då kan man kritisera det. Men det blir lite lätt tramsigt, fru
              talman, att höra skolministern försöka stå för alla ståndpunkter
              samtidigt.
            </seg>
            <seg>
              Det är också intressant att höra när skolministern tar upp situationen
              för de elever som kommer till Sverige och grundskolan sent. Där
              föreslår både vi och Skolverket att man ska jobba med extra tid
              i grundskolan. Det vill inte skolministern. I stället har vi en
              situation där vi skickar elever genom grundskolans sista år på
              ett à två år när vi vet att de inte kan nå målen. Sedan får någon
              annan, någon annanstans, någon annan gång, se till att ge dem
              den kunskap de behöver.
            </seg>
            <seg>
              Vi moderater har system för att kvalitetssäkra skolans arbete
              för alla elever och tillse att ingen elev osedd tillåts halka
              efter. Det handlar om nya kontrollstationer, tydliga besked om
              hur det går, med skriftliga omdömen och betyg. Där noterar jag
              att frågan vad gäller utgångspunkten för dagens debatt, att Skolverket
              vill ha skriftliga omdömen som kan vara betygsliknande och att
              skolministern vill förbjuda dem, fortfarande inte är löst.
            </seg>
            <seg>
              Skolministern är på kollisionskurs med sin egen myndighet. Därför
              tycker jag att skolministern i sitt sista inlägg ska ge den svenska
              skolan ett besked. Vad är det som gäller som regler för den svenska
              skolan? Är det Skolverkets idéer, eller är det skolministerns?
              De är nämligen fullkomligt oförenliga. Väljer man en borgerlig
              allians kan jag försäkra att de flesta punkterna i Skolverkets
              arbetsmaterial kommer att förverkligas. Väljer man fortsatt socialdemokrati
              blir det kvar en skola utan kunskapsfokusering.
            </seg>
          </u>
          <note type="speaker">
            Anf. 19 LARS LEIJONBORG (fp):
          </note>
          <u who="lars_leijonborg_b0c418" xml:id="i-99de41622622cff2">
            <seg>
              Fru talman! Jag kom in i riksdagens utbildningsutskott 1985,
              och min bedömning är att de borgerliga partierna aldrig har varit
              så eniga i skolpolitiken som nu. Därför tycker jag att temat borgerlig
              splittring är ganska illa valt av Ibrahim Baylan som försvarslinje.
              Det har väl framgått ganska klart av debatten att alliansen på
              en rad punkter vill lägga om kursen.
            </seg>
            <seg>
              Jag ska också säga att jag med intresse har lyssnat till Peter
              Rådberg, och efter hans inlägg vill jag gärna säga att jag tycker
              att Miljöpartiet har en viktig roll att spela under den tid som
              den nuvarande regeringen har kvar för att försöka göra det bästa
              möjliga av situationen.
            </seg>
            <seg>
              Det förvånar mig att skolministern tar upp yrkesutbildningen.
              Verkligheten i de yrkesinriktade programmen är ju så allvarlig
              att skolministern inte borde ha råd att avvisa några idéer om
              hur situationen med massavhopp från några av programmen skulle
              kunna förbättras.
            </seg>
            <seg>
              Till Lennart Gustavsson kan jag säga att en trappa av sanktioner
              är just det vi anser ska finnas i skollagen, och det är just det
              som lärarfacken nu efterlyser. Syftet med en nationell skolpeng
              är just att minska de regionala orättvisorna, och det förvånar
              mig att Lennart Gustavsson har något problem med ståndpunkten
              att de regionala orättvisorna ska minska.
            </seg>
            <seg>
              Ja, skolministern har talat i 18 minuter. Han har två minuter
              kvar. Jag tycker att han skulle kunna ge något konkret besked.
              Skulle vi inte till exempel kunna få svar på frågan: Kommer vi
              före valet 2006 att i Sveriges riksdag få rösta om en ny skollag
              med tydligare befogenheter för Sveriges lärare när det gäller
              disciplin?
            </seg>
          </u>
          <note type="speaker">
            Anf. 20 Statsrådet IBRAHIM BAYLAN (s):
          </note>
          <u xml:id="i-ebd740fc51d87e25" next="cont" who="unknown">
            <seg>
              Fru talman! Jag kan lugna Lars Leijonborg med att det är min
              ambition att redan under den här månaden kunna presentera ett
              förslag på hur en förändrad skollag kan se ut. Så det behöver
              Lars Leijonborg inte oroa sig för. Det arbetet fortlöper tillsammans
              med Vänsterpartiet och Miljöpartiet på ett alldeles utmärkt sätt.
            </seg>
            <seg>
              Ni säger att ni är eniga Lars Leijonborg framhåller att de borgerliga
              partierna aldrig har varit eniga. Ja, men om vad. Det är bra att
              ni är eniga, men det hade varit ännu bättre om ni här, tillsammans,
              hade kunnat presentera en gemensam politik. Svartmålningen av
              den svenska skolan är ni eniga om. Det är uppenbart. Ni är också
              eniga om betyg, men det är en väldigt fattig politik som bara
              bygger på betyg i sjunde klass i stället för i åttonde.
            </seg>
            <seg>
              Jag menar att vi har mycket att vara stolta över i den svenska
              skolan. Vi har engagerade lärare som gör ett jättejobb. Vi ska
              se till att de blir fler. Nio av tio ungdomar lämnar grundskolan
              med behörighet till gymnasiet. Det är bra, men det räcker inte.
              Vi ska fortsätta att jobba, se till att det blir ännu fler. Åtta
              av tio lämnar den svenska gymnasieskolan med en fullgången utbildning
              vid 25 års ålder. Det är bra, men det räcker inte. Vi är stolta
              över det. Vi har kommit långt. Vi har fördubblat antalet på tio
              år. Men det räcker inte. Vi ska fortsätta.
            </seg>
            <seg>
              Jag presenterade i mitt första anförande fem konkreta punkter
              i den socialdemokratiska regeringspolitiken. Det var fem konkreta
              punkter i fråga om de stora förändringar vi vill göra för att
              se till att den svenska skolan, som är bra på många sätt, blir
              ännu bättre. Vad är den borgerliga alliansens alternativ? Var
              och en för sig, fyra olika riktningar, har vi sett. Men vad tycker
              ni, och vad kan väljarna vänta sig om det skulle gå så illa att
              ni vinner valet? Det beskedet väntar jag fortfarande på.
            </seg>
          </u>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 13 maj.
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Andre vice talmannen meddelade att voteringen onsdagen den 25
            maj kl. 9.00 skulle utgå. Voteringen kl. 16.00 skulle äga rum
            enligt tidigare planering.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2004/05:569
          </note>
          <note>
            Interpellation 2004/05:569 av Rossana Dinamarca om feministiskt
            självförsvar i skolan
          </note>
          <note>
            Interpellationen kommer att besvaras tisdagen den 24 maj.
          </note>
          <u prev="cont" who="unknown">
            <seg>
              Skälet till dröjsmålet är att kammarkansliet inte kunnat meddela
              interpellanten i tillräckligt god tid.
            </seg>
            <seg>
              Skälet till dröjsmålet är utlandsresor.
            </seg>
            <seg>
              Skälet till dröjsmålet är utlandsresor.
            </seg>
            <seg>
              Skälet till dröjsmålet är tjänsteresor.
            </seg>
            <seg>
              Interpellation 2004/05:583 av Alice Åström (v) om den baskiska
              frågan
            </seg>
            <seg>
              Skälet till dröjsmålet är utlandsresor.
            </seg>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Ibrahim Baylan
          </note>
          <note>
            Interpellation 2004/05:578
          </note>
          <note>
            Interpellation 2004/05:578 av Nina Lundström (fp) om journalisters
            rätt att bevaka FN-möten
          </note>
          <note>
            Interpellationen kommer att besvaras måndag den 30 maj 2005.
          </note>
          <note>
            Laila Freivalds
          </note>
          <note>
            Interpellation 2004/05:579
          </note>
          <note>
            Interpellation 2004/05:579 av Sten Lundström (v) om den nya MR-lagstiftningen
            i Turkiet
          </note>
          <note>
            Interpellationen kommer att besvaras måndag den 30 maj 2005.
          </note>
          <note>
            Laila Freivalds
          </note>
          <note>
            Interpellation 2004/05:581
          </note>
          <note>
            Interpellation 2004/05:581 av Lars Ångström (mp) om riksdagens
            inflytande och UCAV-projektet
          </note>
          <note>
            Interpellationen kommer att besvaras tisdagen den 7 juni 2005.
          </note>
          <note>
            Helena Lindberg
          </note>
          <note>
            Interpellation 2004/05:583
          </note>
          <note>
            Interpellationen kommer att besvaras måndag den 30 maj 2005.
          </note>
          <note>
            Laila Freivalds
          </note>
          <note>
            Interpellationerna 2004/05:584 och 589
          </note>
          <note>
            Interpellation 2004/05:584 av Sven Brus (kd) om förtidspensionering
            av sjukskrivna och interpellation 2004/05:589 av Anna Lilliehöök
            (m) om förtidspensioneringarna
          </note>
          <note>
            Interpellationerna kommer gemensamt att besvaras onsdag den 8
            juni 2005.
          </note>
          <note>
            Erna Zelmin
          </note>
          <note>
            5 § Svar på interpellation 2004/05:549 om rävbandmask
          </note>
          <note type="speaker">
            Anf. 21 Jordbruksminister ANN-CHRISTIN NYKVIST (s):
          </note>
          <u xml:id="i-ef95369d5d784c37" next="cont" who="unknown">
            <seg>
              Fru talman! Catharina Elmsäter-Svärd har frågat vilka åtgärder
              jag avser att vidta för att rävens dvärgbandmask inte ska komma
              in i Sverige samt på vilket sätt jag avser att verka för att aktivt
              upplysa allmänheten om problemet.
            </seg>
            <seg>
              Jag instämmer med Catharina Elmsäter-Svärd i att det är väsentligt
              att Sverige vidtar åtgärder för att förhindra att rävens dvärgbandmask
              kommer in i Sverige. Om smittade hundar och katter kommer in i
              landet finns en risk att den svenska rävstammen smittas och naturen
              kontamineras. En sådan utveckling skulle på sikt kunna äventyra
              den svenska livsstilen med friluftsliv, skogspromenader, bärplockning
              med mera. Därtill kommer riskerna på kort sikt för ägarna och
              andra som umgås med smittade hundar och katter. Den som klappar
              ett djur som bär på rävens dvärgbandmask riskerar att få i sig
              parasitägg och därmed att drabbas av ett mycket allvarligt sjukdomstillstånd
              med blåsbildningar i inre organ.
            </seg>
            <seg>
              Den ökande smugglingen av hundar till Sverige är oroande. Jag
              välkomnar därför att frågan uppmärksammas så att allmänheten får
              upp ögonen för vilka risker det kan innebära att köpa en hund
              som förts in i landet i strid mot gällande regler. Det är samtidigt
              viktigt att debatten förs på ett sakligt plan och att riskerna
              värderas på ett realistiskt sätt.
            </seg>
            <seg>
              Införsel av vuxna hundar eller halvstora valpar utan avmaskning
              innebär en uppenbar risk för den enskilde djurägaren och på sikt
              för samhället i stort. Den tilltagande smugglingen gäller dock
              i första hand mycket små valpar, vilka utgör en liten smittspridningsrisk
              avseende rävens dvärgbandmask. Detta beror på omständigheter kring
              parasitens livscykel och spridningssätt. I likhet med andra bandmaskar
              är rävens dvärgbandmask beroende av olika värddjur för sin utveckling.
              En hund kan inte smittas av en annan hund, katt eller räv, utan
              måste äta ett djur som är mellanvärd för parasiten, det vill säga
              en sork eller annan smågnagare, för att smittas. Bedömningen är
              att en valp som aldrig varit utomhus i praktiken inte löper risk
              att smittas, även om valpens mor skulle bära på dvärgbandmask
              i sin tarm.
            </seg>
          </u>
          <note>
            För att förhindra att en hund eller katt för med sig rävens dvärgbandmask
            till Sverige krävs en enkel avmaskning med ett receptfritt avmaskningsmedel
            före införseln. Krav på sådan avmaskning, utförd av veterinär,
            ingår i gällande införselregler som framgår av den nya EG-förordningen
            på området (Europaparlamentets och rådets förordning (EG) nr 998/2003
            av den 26 maj 2003 om djurhälsovillkor som ska tillämpas vid transporter
            av sällskapsdjur utan kommersiellt syfte och om ändring av rådets
            direktiv 92/65/EEG.) Förordningen kompletteras av föreskrifter
            från Statens jordbruksverk (SJVSF 2004:55 om införsel av sällskapsdjur).
          </note>
          <u prev="cont" who="unknown">
            <seg>
              Jag bedömer att gällande införselbestämmelser ger ett tillräckligt
              skydd mot rävens dvärgbandmask. Kommissionen ska år 2007 göra
              en översyn av förordningen (998/2003) för att utvärdera de särskilda
              införselkrav avseende rabieskontroll och avmaskning som gäller
              för Sverige, Storbritannien, Irland och Malta. Sverige kommer
              i samband med denna översyn att kräva att avmaskningskravet upprätthålls.
            </seg>
            <seg>
              Men självklart är jag inte nöjd med att vi har bra regler om
              de inte efterlevs. Åtgärder behövs på många plan för att stävja
              smugglingen. Dels behövs uppmärksamhet från Tullverkets sida för
              att så långt möjligt upptäcka och beivra smugglingsfallen, dels
              behövs information till djurägare och presumtiva djurägare om
              riskerna för dem själva och på sikt för allmänheten.
            </seg>
            <seg>
              Genom underrättelseverksamhet och spaning har Tullverket avslöjat
              organiserad hundsmuggling vid Sveriges gräns. Åtal har väckts
              och smugglarna har befunnits skyldiga till smugglingsbrott, vilket
              i några fall lett till fängelsestraff. I de hundratal fall där
              Statens jordbruksverk har anmält till Tullverket att uppenbart
              insmugglade hundar redan finns i landet har däremot inte åtal
              väckts i något fall. Jordbruksverket anser att detta är ett stort
              problem, eftersom det kan ge en signal till allmänheten om att
              det är riskfritt att smuggla in hundar så länge man inte fastnar
              i tullfiltret vid gränsen. Tullverket och Jordbruksverket utökar
              nu sitt samarbete för att effektivisera åtgärderna framför allt
              mot den organiserade smugglingen för att komma åt också bulvaner
              inne i landet.
            </seg>
            <seg>
              En utredning pågår för närvarande av Tullverkets befogenheter
              enligt lagen (1996:701) om Tullverkets befogenheter vid Sveriges
              gräns mot ett annat land inom Europeiska unionen (inregränslagen).
              I utredningsuppdraget ingår att även se över Tullverkets befogenheter
              när det gäller kontroll av djurhälsovillkor vid införsel från
              andra EU-länder.
            </seg>
            <seg>
              Statens veterinärmedicinska anstalt undersöker årligen rävar
              med avseende på rävens dvärgbandmask, men inga fall har påvisats
              i Sverige.
            </seg>
            <seg>
              I dagsläget bedöms det därför inte finnas smittrisker i samband
              med friluftsliv, bärplockning med mera.
            </seg>
            <seg>
              För att Sverige ska kunna behålla sin frihet från rävens dvärgbandmask
              är det av största vikt att allmänheten informeras om betydelsen
              av att följa gällande djurhälsobestämmelser vid införsel av sällskapsdjur
              till Sverige och om riskerna med att köpa valpar av okänt ursprung.
              Genom förbättrad information kan efterfrågan på insmugglade hundar
              minska.
            </seg>
            <seg>
              Jordbruksverket bedriver informationsverksamhet om betydelsen
              av att följa införselbestämmelserna. Utöver information på verkets
              hemsida ger verket ut skriftligt informationsmaterial som även
              förts in i fackpress som riktar sig till hundägare, jägare med
              flera. Nyligen har Jordbruksverket inrättat en arbetsgrupp med
              representanter från djurägarorganisationer, myndigheter, veterinärförbund
              med flera för att samarbeta i frågor rörande införsel av sällskapsdjur.
              Gruppen kommer bland annat att diskutera lämpliga strategier för
              att nå ut till relevanta grupper med information om riskerna i
              samband med illegal införsel av djur.
            </seg>
            <seg>
              Jag kommer att följa arbetet i den nyinrättade arbetsgruppen
              för att hålla mig underrättad om de åtgärder som vidtas för att
              förbättra informationen. Jag följer även den pågående utredningen
              om Tullverkets befogenheter vid Sveriges gränser till andra EU-länder.
            </seg>
          </u>
          <note type="speaker">
            Anf. 22 CATHARINA ELMSÄTER-SVÄRD (m):
          </note>
          <u xml:id="i-d043926c7383a046" who="catharina_elmsater-svard_67ac84">
            <seg>
              Fru talman! Tack, jordbruksministern. Vi kunde i debatten här
              precis innan höra om politisk splittring och oenighet. Den här
              frågan tror jag inte föranleder någon speciell politisk splittring
              vare sig när det gäller möjligheten att ha kvar vår unika allemansrätt
              i Sverige eller vad vi tycker om djur som smugglas in och kan
              innebära risk för svenska människor och djur.
            </seg>
            <seg>
              Den här frågan har varit på gång i väldigt många år, egentligen
              sedan Sverige gick med i EU-samarbetet. För ganska många år sedan
              var det personer som lyfte fram farhågan om att få in smittor
              från andra länder. Då var det mycket diskussion om rabies. Jag
              själv hade inte hört talas om den här dvärgbandmasken förrän till
              för bara något år sedan.
            </seg>
            <seg>
              I medierna så sent som i går jag har en tidningsartikel här från
              Expressen står det att tullen hade tagit ett antal valpar som
              hade smugglats in från Polen och som man avlivade direkt för att
              man inte visste om det fanns smitta med. Det känns mer och mer
              angeläget att människor har kunskap om vad det här kan föra med
              sig.
            </seg>
            <seg>
              Jordbruksministern nämnde att debatten måste föras realistiskt.
              Det håller jag med om. Samtidigt hör jag att äggen till de små
              maskarna är så små och överlever både kyla och värme. Om de kommer
              ut i naturen hos oss i Sverige kommer de inte att frysa ihjäl
              eller svettas ihjäl, utan de finns där. Om vi får i oss åkomman
              kanske inte vi som människor upptäcker skadan förrän om 2030 år.
              Då är det redan så dags. Så frågan är vad vi kan göra i tid för
              att vara kloka i förhand och inte i efterhand.
            </seg>
            <seg>
              När det talas om att det är mycket valpar som smugglas in, på
              olagligt vis då naturligtvis, vet vi inte vilket förhållande de
              har haft. Det mest troliga är kanske att de har varit inomhus.
            </seg>
            <seg>
              Vad är det som säger att det inte är mamman som för in det för
              att det inte går på den väg som vi hörde jordbruksministern beskriva?
              Det kan finnas leksaker som hundar leker med där äggen hamnar
              när det har spritts genom luften.
            </seg>
            <seg>
              Man kan naturligtvis fundera och spekulera. Det vi kan vara väldigt
              tydliga i är att risken för smitta är stor med den takt som insmuggling
              sker.
            </seg>
            <seg>
              Jag funderar kring den typ av karantän vi har i dag. Så länge
              människor är ärliga och talar om att de för in djur, låter dem
              vaccineras eller avmaskas och håller dem hemma i karantän är allt
              frid och fröjd. Men vi vet att det finns människor som av okunskap
              eller rent kriminellt uppsåt inte vill följa reglerna. Då är det
              oerhört viktigt att tullen klarar av arbetet att stoppa vid gränserna.
            </seg>
            <seg>
              I mitt underlag till frågan till jordbruksministern undrade jag
              också vad vi gör för att sprida kunskap om detta och informera
              allmänheten. I Polen till exempel, där man har problemen med dvärgbandmasken,
              ger man ut en varningsinformation till allmänheten.
            </seg>
            <seg>
              Det är väl bra att Jordbruksverket har sin hemsida och att man
              går ut i fackpress. Men är det där vi når de människor som just
              nu håller på att köpa hundar illegalt eller dem som smugglar?
            </seg>
            <seg>
              Jag vill veta hur vi på ett bättre sätt kan ta ansvar för att
              faktiskt informera och lyfta fram frågan. Därav också den här
              interpellationen.
            </seg>
          </u>
          <note type="speaker">
            Anf. 23 ULF SJÖSTEN (m):
          </note>
          <u who="ulf_sjosten_0510a5" xml:id="i-8fe5223ec8667901">
            <seg>
              Fru talman! Smuggling av narkotika, dopningspreparat, alkohol
              och cigaretter till Sverige har ökat kraftigt. Ett mycket tydligt
              exempel är de stora mängder nya designade droger som sedan lång
              tid tillbaka väller in över Sveriges gränser. Tullens beslag har
              också ökat, trots ansträngda resurser.
            </seg>
            <seg>
              Nu smugglas det också in hundar i vårt land. De hittas sällan
              vid gränskontrollerna. Mörkertalen är stora. Det innebär givetvis,
              som vi har hört i debatten tidigare, stor fara för smittspridning.
            </seg>
            <seg>
              I sitt svar på den här interpellationen uppmärksammade jordbruksministern
              med rätta tullens viktiga roll. Tullverket har genomgått en stor
              omorganisation de senaste åren som har inneburit att flera hundra
              tullare, många med brottsbekämpande uppgifter och rena gränskontrolluppgifter,
              har sagts upp. Det rör sig om ca 400 personer. Orsaken till detta
              är givetvis inte omorganisationen i sig, utan minskande resurser
              för Tullverket.
            </seg>
            <seg>
              Även om omorganisationen i det här tidiga skedet förefaller ha
              varit framgångsrik har den givetvis påverkat den dagliga tullnärvaron
              i Sverige negativt.
            </seg>
            <seg>
              Med tanke på att ministern i sitt svar på interpellationen efterlyser
              uppmärksamhet från Tullverkets sida kring de här frågorna vill
              jag fråga: Vilka åtgärder avser jordbruksministern att vidta för
              att Tullverket ska ha tillräckliga resurser för att bekämpa just
              denna nya typ av smuggling?
            </seg>
          </u>
          <note type="speaker">
            Anf. 24 Jordbruksminister ANN-CHRISTIN NYKVIST (s):
          </note>
          <u xml:id="i-6a806ce6f15fe48d" who="unknown">
            <seg>
              Fru talman! Jag är, som har framgått av mitt svar, överens med
              Catharina Elmsäter-Svärd om att det här är ett problem som vi
              ska ta på största allvar. Vi har inte rävens dvärgbandmask i dag.
              Tillsammans med Irland, Storbritannien, skandinaviska halvön och
              Malta är vi fria. Vi ska göra allt vi kan för att se till att
              det blir förhållandet också framöver.
            </seg>
            <seg>
              Vi vidtar ett antal åtgärder. Det handlar dels om att vi vill
              ha kvar möjligheten att kräva avmaskning. Vi fick en övergångsperiod
              på fem år tidigare. Vi jobbar på att ta fram ett väldigt gediget
              underlag till kommissionen. SVA tar 300 prover om året på rävar
              för att vi ska se hur läget är i Sverige. Det är ett viktigt arbete.
              Vi ska senast 2007 lämna en rapport till kommissionen.
            </seg>
            <seg>
              Det är den ena delen att se till att vi har bra regler så att
              vi kan hävda vår frihet från dvärgbandmasken.
            </seg>
            <seg>
              Sedan har vi frågan om tillsynen. Jag håller med om att det är
              mycket angeläget att vi har en effektiv tillsyn. Det var också
              därför jag tog upp den frågan i mitt svar. Jag är mycket nöjd
              med att Statens jordbruksverk och Tullverket har kunnat hitta
              en modell för ett förbättrat samarbete och en förbättrad samverkan.
            </seg>
            <seg>
              När det gäller resursfrågan för tullen i dess helhet vill jag
              hänvisa till finansministern som har ansvar för det.
            </seg>
            <seg>
              I just det här fallet känner jag mig nöjd med det samarbete som
              nu utvecklas mellan Statens jordbruksverk och Tullverket.
            </seg>
            <seg>
              Vi har också informationsfrågan. Jag vill inte spekulera i att
              man skulle kunna få valpar som också har sjukdomen. Jag vill hålla
              mig till det som våra expertmyndigheter säger. Man säger att i
              dag är risken väldigt liten att vi får in smittan. Det är i praktiken
              ingen risk att vi får in smittan med de små valparna.
            </seg>
            <seg>
              Jag håller med om att vi ska se till att vi har en bra informationsverksamhet.
              Det handlar ju både om att kunna varna och att kunna lugna. Därför
              behöver vi informationsverksamheten.
            </seg>
            <seg>
              Vi har fått ett initiativ från våra myndigheter. Jag nämnde i
              mitt svar vad Jordbruksverket gör. Det handlar inte bara om att
              verket har informationsmaterial på sin hemsida och att man har
              skriftligt informationsmaterial. Det handlar också om att man
              nu har inlett ett arbete med olika organisationer som djurägarorganisationer
              och Veterinärförbundet. Här kan man nå grupper som är intresserade
              av och behöver informationen.
            </seg>
            <seg>
              Jag tycker också att pressen har en väldigt viktig roll. Det
              har varit mycket värdefullt med de insatser som pressen har gjort
              så här långt för att lyfta frågan och få ökad medvetenhet hos
              befolkningen.
            </seg>
            <seg>
              Jag känner mig trygg med det arbete som nu utförs hos våra expertmyndigheter.
            </seg>
          </u>
          <note type="speaker">
            Anf. 25 CATHARINA ELMSÄTER-SVÄRD (m):
          </note>
          <u xml:id="i-3b0cfad6e58ae4dc" who="catharina_elmsater-svard_67ac84">
            <seg>
              Fru talman! Jag tror också att det är bra, som ministern säger,
              om vi kan få ha kvar kravet när det avmaskning och annat.
            </seg>
            <seg>
              Jag skulle i det sammanhanget vilja fråga: Märker ministern en
              ökad diskussion om att eventuellt få mäla sig ur EU-harmoniseringen
              vi har ju hemkarantänen som gäller nu och gå tillbaka till det
              som var tidigare? Ibland hör jag sådant från veterinärhåll eller
              andra organisationer. Är det möjligt att ha hårdare tag i Sverige
              än i EU i övrigt på grund av att vi i dag inte har smittan i Sverige?
            </seg>
            <seg>
              Jag funderar på en annan fråga också. Ministern nämnde några
              länder som fortfarande är fria från smitta och som ska driva kravet
              på att behålla det så. Hur ser samarbetet ut med Finland? Det
              är ju inte så ovanligt att man åker mellan Finland och Sverige.
              Det är ganska naturligt. Finland är ju nästan som Sverige för
              många som bor här. Smittan finns ju i länder bortanför Finland.
            </seg>
            <seg>
              Till mitt eget utskott, miljö- och jordbruksutskottet, har vi
              fått skrivelser i dagarna från älgjaktlag uppe i norr där man
              känner oro för att smittan kan komma in. Det gäller till exempel
              människor som funderar på att smuggla in varg för att stärka upp
              den vargstam som vi har i Sverige. Då är vi inne på illegala frågor.
              Men det handlar återigen om kontaktvägarna via Finland. Hur ser
              samarbetet ut på den sidan?
            </seg>
          </u>
          <note type="speaker">
            Anf. 26 ULF SJÖSTEN (m):
          </note>
          <u who="ulf_sjosten_0510a5" xml:id="i-effc1bcc88ba7092">
            <seg>
              Fru talman! Den socialdemokratiska regeringen har ju ett samlat
              ansvar för den budget man lägger fram till riksdagen. Jordbruksministern
              träffar förmodligen det ansvariga statsrådet, i det här fallet
              Pär Nuder, betydligt oftare än vad jag och Catharina Elmsäter
              gör. Den budget ni presenterar för riksdagen har också i allra
              högsta grad bäring på just den problemställning vi pratar om här
              i dag. Har jordbruksministern verkligen inga idéer om hur Tullverket
              skulle kunna tillföras resurser för att bekämpa denna ytterst
              farliga och oroande utveckling?
            </seg>
          </u>
          <note type="speaker">
            Anf. 27 Jordbruksminister ANN-CHRISTIN NYKVIST (s):
          </note>
          <u xml:id="i-9a8e72edde824ea5" who="unknown">
            <seg>
              Fru talman! När det gäller regelverket menar jag att vi ska ha
              ett kraftfullt och strängt sådant. Det är viktigt.
            </seg>
            <seg>
              Catharina Elmsäter-Svärd tog upp frågan om hemkarantän. Den frågan
              har inte bäring på rävens dvärgbandmask. Hemkarantän hjälper inte
              där, men däremot i frågan om rabies.
            </seg>
            <seg>
              När jag säger att vi ska ha ett strängt regelverk och ett strängt
              system menar jag också att vi ska ett system som är effektivt.
              I det sammanhanget kan en modell med hemkarantän fungera väl.
              Det ger ett transparent system där man inte behöver gömma sina
              djur av rädsla för upptäckt, så att säga. Det finns alltså fördelar
              med ett sådant system, och jag är givetvis öppen för att diskutera
              hur vi ska se på detta i framtiden. Dock hjälper det oss inte
              när det gäller rävens dvärgbandmask.
            </seg>
            <seg>
              Samarbetet med Finland i fråga om dvärgbandmask är väldigt viktigt
              med tanke på den gräns vi har mot Finland. Vi är väldigt överens
              med finländarna om hur vi ska förhålla oss till frågan. Om de
              på samma sätt som vi är fria från smitta i samband med att det
              blir aktuellt med nya regler kring avmaskning kommer den finska
              regeringen att begära samma undantag. Vi är helt och hållet på
              samma linje.
            </seg>
            <seg>
              Det är alldeles riktigt att regeringen tar ansvar för budgeten,
              ett stort ansvar. Det har vi gjort ända sedan 1994 när vi tog
              över en budget som var i ett moras, skulle jag vilja säga. Det
              kommer en budgetproposition den 20 september, och då kommer dessa
              frågor att hanteras.
            </seg>
            <seg>
              När det gäller den fråga om rävens dvärgbandmask som vi nu diskuterar
              och vad tullen liksom Jordbruksverket och tullen i samverkan kan
              göra har det påbörjats ett arbete. Dessutom har vi en utredning,
              som jag nämnde i mitt svar, om Tullverkets befogenheter enligt
              lagen om Tullverkets befogenheter vid Sveriges gräns mot ett annat
              land inom Europeiska unionen. I den utredningen diskuteras också
              de frågor som Ulf Sjösten tar upp i sitt inlägg.
            </seg>
          </u>
          <note type="speaker">
            Anf. 28 CATHARINA ELMSÄTER-SVÄRD (m):
          </note>
          <u xml:id="i-f81601cea7e0310b" who="catharina_elmsater-svard_67ac84">
            <seg>
              Fru talman! Jag behöver inte förlänga den här interpellationsdebatten
              mer än så med tanke på att vi i grunden inte är oeniga. Jag vill
              bara återigen betona att jag tycker att det är bra om vi kan arbeta
              för att upplysa allmänheten och dem som i dag har okunskap. Framför
              allt ska de som här är inne på kriminell verksamhet veta att det
              blir någon form av åtgärd om de fortsätter denna verksamhet.
            </seg>
            <seg>
              Jag tycker också att det är viktigt att tullen har tillräckligt
              med resurser. Vi vet ju att under samma period som kanske drygt
              hundra tillslag har gjorts misstänker man att tusentals hundar
              kommit in i landet i stället. Det är naturligtvis inte heller
              acceptabelt, som ministern också säger, att tullen inte leder
              vidare till åtal sådant som Jordbruksverket faktiskt har uppmärksammat.
              Det kan vi heller inte acceptera.
            </seg>
            <seg>
              Min förhoppning är att Sverige fortsättningsvis ska kunna vara
              fritt från såväl rabies som dvärgbandmask, att vi inte behöver
              frukta för vår allemansrätt och möjlighet att plocka bär och svamp
              i skogen, vilket många polacker som har detta problem säkert uppskattar
              när de kommer till oss, liksom att vi inte ska behöva ha någon
              rädsla för vår hälsa i framtiden. Låt oss alltså fortsätta att
              tillsammans upplysa människorna om detta!
            </seg>
          </u>
          <note type="speaker">
            Anf. 29 Jordbruksminister ANN-CHRISTIN NYKVIST (s):
          </note>
          <u xml:id="i-829482b0f776a2b0" next="cont" who="unknown">
            <seg>
              Fru talman! Jag är helt överens med Catharina Elmsäter-Svärd.
              Detta är en fråga som vi ska jobba aktivt med. Vi ska se till
              att vi inte får detta allvarliga problem i Sverige. För mig handlar
              det om att arbeta med regelverket och kontrollapparaten samt om
              informationsarbetet. Jag kan alltså lova att regeringen kommer
              att uppmärksamma detta framöver.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.55 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u prev="cont" who="unknown">
            <seg>
              Återupptagna förhandlingar
            </seg>
          </u>
          <note type="speaker">
            Anf. 30 TALMANNEN:
          </note>
          <u who="unknown">
            <seg>
              Dödsfall bland idrottsutövande ungdomar
            </seg>
            <seg>
              Herr talman! Jag har en fråga till idrottsministern.
            </seg>
            <seg>
              Ungdomar är ju ett kärt ämne att prata om. Två barn dog på fotbollsträning
              i veckan. Det hände i måndags i Helsingfors och i Malmö. Tidigare
              i år har fyra unga idrottare avlidit på ett tragiskt sätt i samband
              med match eller träning. De drabbades av en så kallad hjärtskakning.
              De har fått ett kraftigt slag mot hjärtat så att det blivit en
              olycklig rytm.
            </seg>
            <seg>
              Krismöten anordnas runtom men ingen vet var eller när nästa dödsfall
              inträffar. Vad kan vi göra för att förbereda oss för de här tragiska
              olyckorna? Det finns idrottsklubbar som vill låta läkarundersöka
              ungdomar, vilket naturligtvis kostar en massa pengar.
            </seg>
            <seg>
              Jag är säker på att idrottsministern har funderat över de här
              frågorna. Hur tänker idrottsminister Ringholm hantera den frågeställning
              som uppkommit i samband med de här tragiska dödsfallen? Ska föräldrarna
              betala läkarundersökningen innan barnet börjar eller ska klubben
              betala? Vad finns det för tankar runtomkring detta?
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note>
            Från regeringens sida deltar vice statsminister Bosse Ringholm,
            justitieminister Thomas Bodström, jordbruksminister Ann-Christin
            Nykvist, försvarsminister Leni Björklund och statsrådet Barbro
            Holmberg i dagens frågestund.
          </note>
          <note>
            Anf. 31 BIRGITTA SELLÉN (c):
          </note>
          <note type="speaker">
            Anf. 32 Vice statsminister BOSSE RINGHOLM (s):
          </note>
          <u xml:id="i-c6036420d37dcc58" next="cont" who="unknown">
            <seg>
              Herr talman! Regeringen ser allvarligt på det faktum att flera
              barn och ungdomar under senare tid har avlidit i samband med idrottsutövning,
              oftast på grund av hjärtfel. Det är naturligtvis oerhört viktigt
              att både den medicinska vetenskapen och idrottsrörelsen tillsammans
              med respektive myndigheter så långt det går försöker kartlägga
              och klarlägga orsakerna och bakgrunden till de tragiska händelserna.
            </seg>
            <seg>
              Jag hade själv tillfälle för ungefär en månad sedan att vara
              med under ett ganska omfattande seminarium som ordnades av idrottsmedicinare
              och andra experter på området. Där kunde man konstatera att frekvensen
              inte är mer förhöjd än tidigare, men det är naturligtvis i varje
              enskilt fall utomordentligt tragiskt, och det finns anledning
              att tillsammans med idrottsrörelsen diskutera vad man kan göra
              för insatser.
            </seg>
            <seg>
              Det allra viktigaste är naturligtvis att se till att den som
              har infektioner i kroppen inte ska tävla eller träna idrott eller
              anstränga sig. Det är en kunskap som är viktig att föra ut till
              idrottens ledare, lärare och andra som är aktiva på det här området.
              Sjukvårdsminister Ylva Johansson och jag har också inbjudit till
              en fortsatt dialog på området.
            </seg>
          </u>
          <note>
            Anf. 33 BIRGITTA SELLÉN (c):
          </note>
          <u prev="cont" who="unknown">
            <seg>
              Herr talman! Det gläder mig att det är saker på gång och att
              idrottsministern tycks ta sitt ansvar.
            </seg>
            <seg>
              Ungdomar över huvud taget tangerar en annan fråga som har med
              ungdomar att göra. De lever ju i en väldigt kravfylld tillvaro.
              De ska vara idrottsstjärnor eller också ska de ha gott om pengar.
              För att tjäna snabba pengar, vad gör man? Jo, det är många ungdomar
              som spelar Internetspel, trots att de inte får spela förrän de
              är 18 år.
            </seg>
            <seg>
              Pokerspelet är det nya innespelet, och det har ökat med 600 %
              under de senaste tolv månaderna. Svenska pokerspelare omsätter
              100 miljoner varje dag bara här i Sverige.
            </seg>
            <seg>
              Men, Birgitta Sellén, det här är en helt ny fråga.
            </seg>
            <seg>
              Men det går inte. Det måste vara samma fråga, Birgitta Sellén.
              Det går inte att fortsätta på det sättet.
            </seg>
            <seg>
              Herr talman! Då vill jag fortsätta fundera över vem som ska ta
              huvudansvaret när det gäller ungdomar som drabbas av hastigt dödsfall.
              Vilket ansvar anser idrottsministern att klubbarna har? Eller
              är det föräldrarna som har huvudansvaret? Är det sådant som kommer
              att komma fram i samband med de här utbildningarna, tror ministern?
            </seg>
          </u>
          <note>
            Anf. 34 TALMANNEN:
          </note>
          <note>
            (BIRGITTA SELLÉN (c): Det handlar om ungdomar.)
          </note>
          <note>
            Anf. 35 BIRGITTA SELLÉN (c):
          </note>
          <note type="speaker">
            Anf. 36 Vice statsminister BOSSE RINGHOLM (s):
          </note>
          <u xml:id="i-87a32b2ba80f9ffa" who="unknown">
            <seg>
              Herr talman! Som jag sade i slutet av mitt förra inlägg har sjukvårdsminister
              Ylva Johansson och jag bjudit in berörd idrottsmedicinsk expertis,
              Riksidrottsförbundet, Socialstyrelsen och andra till en diskussion
              om det här problemet. Det är naturligtvis så att det är många
              olika parter som har en del av ansvaret, allt från den enskilde
              och hans eller hennes föräldrar naturligtvis, till den enskilda
              föreningen och idrottsrörelsen som sådan och de samhälleliga myndigheterna
              som ska ta sitt gemensamma ansvar. Jag tror att det är viktigt
              att vi kan få den dialogen för att försöka klarlägga orsaker och
              orsakssamband så mycket som möjligt.
            </seg>
            <seg>
              I många fall har det konstaterats att det handlat om ärftliga
              hjärtsjukdomar. Det är naturligtvis extra viktigt att vara observant
              om man vet om att det i släkten finns sådana ärftliga hjärtproblem.
              Man bör också diskutera tillsammans med de berörda vilken typ
              av handlingslinje vi ska ha i fortsättningen. Regeringen är beredd
              att ta upp en sådan dialog.
            </seg>
            <seg>
              Rättsväsendet
            </seg>
          </u>
          <note type="speaker">
            Anf. 37 HENRIK S JÄRREL (m):
          </note>
          <u who="henrik_s_jarrel_f002ff" xml:id="i-61b80664fa9d9ac0">
            <seg>
              Herr talman! Jag har en fråga till justitieministern.
            </seg>
            <seg>
              Vi vet att brottsstatistiken varierar både med avseende på olika
              typer av brott och inom olika län och polisdistrikt. Thomas Bodström
              brukar skryta med att ingen annan regering i vårt land har satsat
              mer på rättsväsendet än den nuvarande regeringen.
            </seg>
            <seg>
              Ändå ljuder, herr talman, klagolåten från rättskedjans alla företrädare.
              Det heter att det är för få poliser och åklagare. Högar med outredda
              och oavgjorda ärenden gör att en del brott aldrig blir lagförda,
              delvis också på grund av interna prioriteringar. Domstolar bågnar
              under höga ärendebalanser. Vi har överfulla häkten och fängelser,
              somliga har till och med kötider, tvivelaktig kriminalvård och
              så vidare.
            </seg>
            <seg>
              Kan justitieministern, handen på hjärtat, verkligen vara stolt,
              om än kanske inte nöjd, med rättsväsendet och rättstillståndet
              i vårt land?
            </seg>
          </u>
          <note type="speaker">
            Anf. 38 Justitieminister THOMAS BODSTRÖM (s):
          </note>
          <u xml:id="i-df25bb6049635d88" who="unknown">
            <seg>
              Herr talman! Jag som har förmånen att nästan varje månad diskutera
              men också få en väldigt bra inblick i hur olika länder har det
              med sina rättssystem kan verkligen understryka att jag, men också
              vi alla, har all anledning att vara stolta över vårt rättssystem.
            </seg>
            <seg>
              Vi har en poliskår som på alla vis utför sitt arbete på sådant
              sätt att många länder skulle vara avundsjuka. Vi har en handläggningstid
              i våra domstolar som är så kort att kommissionen frågar: Hur gör
              ni i Sverige för att få så korta handläggningstider? Vi har en
              kriminalvård som har bland det lägsta antalet återfall i världen.
              Det är klart att vi är stolta över det. Men det är alldeles riktigt
              att vi inte är nöjda, vi kan bli ännu bättre i framtiden.
            </seg>
          </u>
          <note type="speaker">
            Anf. 39 HENRIK S JÄRREL (m):
          </note>
          <u who="henrik_s_jarrel_f002ff" xml:id="i-60fe16462e65fb6b">
            <seg>
              Herr talman! Om jag förstår saken rätt står generaldirektörerna
              för rättsväsendets olika grenar på kö för att uppvakta justitieutskottet
              med sin klagolåt. I Helsingfors till exempel har antalet anmälda
              vålds-, sexual- och frihetsbrott aldrig varit fler än de är i
              dag. Och det är en mycket sorglig statistik.
            </seg>
            <seg>
              Vi moderater vill till exempel ha ytterligare en polishögskola
              därför att vi behöver utbilda fler poliser. Men Rikspolisstyrelsen
              planerar i sitt budgetunderlag för färre utbildningsplatser, i
              praktiken en halvering från den 1 januari 2007 på grund av pengabrist.
            </seg>
            <seg>
              Alliansen för maktskifte i Sverige vill rusta upp rättskedjans
              alla länkar rejält genom att anslå mellan 2 och 3 miljarder mer
              till rättsväsendet än regeringen för närvarande anser erforderligt.
            </seg>
            <seg>
              Inser Thomas Bodström att det fordras större krafttag än vad
              som hittills visats för att bromsa den svenska rättsstatens gradvisa
              förfall?
            </seg>
          </u>
          <note type="speaker">
            Anf. 40 Justitieminister THOMAS BODSTRÖM (s):
          </note>
          <u xml:id="i-361c8c9b240bf139" who="unknown">
            <seg>
              Herr talman! Om Henrik S Järrel var lite mer påläst skulle han
              kanske känna till att vi har 1 200 fler poliser i dag än vi hade
              för fem år sedan. Jag har aldrig sett en sådan ökning.
            </seg>
            <seg>
              Om Henrik S Järrel har läst tidningen i dag kan han också konstatera
              att vi kommer att fortsätta satsa på utbildningen. Det var inte
              ett korrekt återgivande från Rikspolisstyrelsen. Man har diskuterat
              i olika termer om det inte skulle komma nya pengar 2008 eller
              2009, precis som man alltid måste ge alternativ. Men liksom tidigare
              kommer vi att fortsätta satsa på polisen.
            </seg>
            <seg>
              Polisen har haft överskott fyra år i rad, trots att Moderaterna
              och andra har sagt att pengarna inte kan räcka. Men framför allt
              kommer vi nu att fortsätta att göra denna satsning.
            </seg>
            <seg>
              Det går inte att säga att ni har en gemensam satsning när ni
              har helt olika budgetar och när ni inte ens i opposition kommer
              överens i er korthusallians. Då går det inte att säga att ni kan
              bjuda över på något sätt. Hur ska detta kunna finansieras från
              Folkpartiet när det bygger på ersättningssänkningar till 65 %
              och sänkt u-landsbistånd? Man kan inte tala om att man har en
              gemensam satsning på rättsväsendet när man inte ens nu kan vara
              överens.
            </seg>
            <seg>
              Den militära verksamheten i Arvidsjaur
            </seg>
          </u>
          <note type="speaker">
            Anf. 41 MARIA ÖBERG (s):
          </note>
          <u who="maria_oberg_348aab" xml:id="i-098db81fc8241587">
            <seg>
              Herr talman! Min fråga går till försvarsminister Leni Björklund.
            </seg>
            <seg>
              Det betänkande som vi antog här i riksdagen strax före jul om
              försvarets framtida organisation innehåller en del skrivningar
              om verksamheten i Arvidsjaur. Man skriver bland annat:
            </seg>
            <seg>
              Den militära test- och övningsverksamheten ska utvecklas. I Arvidsjaur
              bör enligt utskottets mening skapas en försvarsmaktsgemensam resurs
              för sådan utbildning och övning som kräver eller gynnas av subarktisk
              miljö.
            </seg>
            <seg>
              Min fråga till försvarsministern är: Hur går det med planerna
              att utveckla denna försvarsmaktsgemensamma resurs för test- och
              övningsverksamhet i Arvidsjaur?
            </seg>
          </u>
          <note type="speaker">
            Anf. 42 Försvarsminister LENI BJÖRKLUND (s):
          </note>
          <u xml:id="i-63a1557622af792b" who="unknown">
            <seg>
              Herr talman! Det var ett viktigt beslut som riksdagen fattade
              när man antog inriktningen för den fortsatta förändringen av försvaret.
              Det är en stor förändring som sker över landet.
            </seg>
            <seg>
              Verksamheten i Arvidsjaur när det gäller jägarutbildningen är
              på plats. Den bedrivs i dag inte som K 4 utan som en del av I
              19.
            </seg>
            <seg>
              I samband med de personalomställningar som sker kommer man att
              flytta enskilda personer som tidigare har jobbat i Boden till
              Arvidsjaur inom Utvecklingsenhet Vinter som har legat där uppe
              och som är försvarsmaktsgemensam. Tanken är att den nya inriktningen
              och den slutliga bemanningen ska vara genomförd den 1 september.
              Det hänger ihop med den allmänna omställning som sker inom Försvarsmakten.
            </seg>
            <seg>
              Regeringskansliet kommer att lägga fram förslag om hur den civila
              testverksamheten ska ske.
            </seg>
          </u>
          <note type="speaker">
            Anf. 43 MARIA ÖBERG (s):
          </note>
          <u who="maria_oberg_348aab" xml:id="i-ee88e414bf4b8661">
            <seg>
              Herr talman! Eftersom jag bor och verkar där uppe tror jag att
              just den militära delen är en förutsättning för att vi på ett
              positivt sätt ska kunna utveckla det som är vår styrka, alltså
              den civila test- och övningsverksamheten. Jag är därför tacksam
              för svaret.
            </seg>
          </u>
          <note type="speaker">
            Anf. 44 Försvarsminister LENI BJÖRKLUND (s):
          </note>
          <u xml:id="i-c904bf8f52cb2466" who="unknown">
            <seg>
              Herr talman! Jag vill säga att det är riktigt att den militära
              komponenten är viktig som bas för att bygga upp den civila. Men
              i längden är det nog så att med den verksamhet som finns på biltestområdet
              finns det stor potential på det civila området. Därför är det
              betydelsefullt att också det arbetet kommer i gång i lite större
              skala än hittills. Det är det som regeringen förbereder.
            </seg>
            <seg>
              Mottagandet av asylsökande
            </seg>
          </u>
          <note type="speaker">
            Anf. 45 INGER DAVIDSON (kd):
          </note>
          <u xml:id="i-456ae852a2fe7ee3" who="unknown">
            <seg>
              Herr talman! Min fråga går till Barbro Holmberg.
            </seg>
            <seg>
              I dag är det tusentals människor som lever under fullständigt
              ovärdiga och omänskliga förhållanden i Sverige. Det är människor
              som har sökt sig till vårt land i hopp om att få ett bättre liv.
              De har sökt asyl här, ofta därför att de har trakasserats och
              förföljts i sitt hemland. Dessa människor flyttas runt mellan
              flyktingförläggningar. De bor inhysta i små källarskrubbar. De
              har helt enkelt ett liv som inte är värdigt. De får inte gå till
              ett vanligt sjukhus för att få läkarvård, och deras barn får inte
              undervisning.
            </seg>
            <seg>
              De apatiska barnen har blivit en symbol och en väckarklocka,
              skulle jag vilja säga, för hur svensk flyktingpolitik ser ut.
              Och svenska folket accepterar inte det här längre.
            </seg>
            <seg>
              Häromdagen fick Barbro Holmberg ta emot det så kallade påskuppropet
              som 150 000160 000 människor har skrivit under för att dessa människor
              ska få en tillfällig amnesti.
            </seg>
            <seg>
              Barbro Holmberg sade att hon uppfattade uppropet som ett stöd
              för sin politik. Men Barbro Holmbergs politik går ju stick i stäv
              mot detta. Vad säger Barbro Holmberg om detta?
            </seg>
          </u>
          <note type="speaker">
            Anf. 46 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-dae3b15d364c211d">
            <seg>
              Herr talman! När det gäller mottagandet av asylsökande skulle
              jag vilja ge en motbild. Sverige har ett av världens bästa mottaganden
              av asylsökande. Sverige har tagit och tar ett oerhört stort ansvar
              för världens flyktingar. I Sverige har alla asylsökande barn samma
              rätt till hälso- och sjukvård och samma rätt till skolgång som
              barn som är bosatta i Sverige.
            </seg>
            <seg>
              När det gäller människor som är gömda är det människor som har
              fått sin sak prövad. De har fått sin sak prövad ett antal gånger,
              och de har fått ett nej på sin asylansökan. Vad vi måste göra
              i det sammanhanget är att ge människor som har fått sin sak prövad
              ett stöd till att återvända till sitt hemland. Och det är ett
              arbete som vi håller på med.
            </seg>
          </u>
          <note type="speaker">
            Anf. 47 INGER DAVIDSON (kd):
          </note>
          <u xml:id="i-27c057d4746314c0" who="unknown">
            <seg>
              Herr talman! Frågan är varför de är gömda. Om det vore så enkelt
              som att de bara kunde återvända till sitt land skulle de säkert
              göra det eftersom alla människor vill göra det om de kan.
            </seg>
            <seg>
              Regeringen talar om en individuell och rättssäker prövning. Men
              den är till för de asylsökandes skydd och inte som ett skydd för
              staten för att slippa asylsökande. Och så uppfattar väldigt många
              regeringens politik i dag. Jag tror inte att några av dem som
              håller sig gömda skulle säga att de hellre tar en rättssäker individuell
              prövning än att de får amnesti, utan det är helt på regeringens
              uppdrag som man framför den åsikten.
            </seg>
            <seg>
              Tror Barbro Holmberg att någon som är asylsökande i dag skulle
              säga så?
            </seg>
          </u>
          <note type="speaker">
            Anf. 48 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-094dfa2ed2f32b26">
            <seg>
              Herr talman! Varför är människor gömda? Inger Davidson pekar
              på ett väldigt svårt problem som vi har i asylprocessen i dag,
              nämligen att det är väldigt många människor som kommer och som
              får ett avslag på sina asylansökningar. Det kan handla om människor
              som kanske har blivit lurade av människosmugglare att sälja allt
              som de äger och har för att försöka ta sig till ett annat land.
              Ofta har de väldigt starka legitima personliga skäl att vilja
              bosätta sig i Sverige. Men det är inte asylskäl, och det är det
              som är det svåra problemet i detta sammanhang.
            </seg>
            <seg>
              Sedan är det klart att de som finns här i dag skulle säkert tacksamt
              ta emot en amnesti. Men jag tror att vi också måste fråga oss
              vad som händer med dem som kommer fem minuter efter den tidsgräns
              som vi sätter. Det här är en djup orättvisa i detta med amnesti,
              anser jag.
            </seg>
            <seg>
              Skyddsjaktsreglerna
            </seg>
          </u>
          <note type="speaker">
            Anf. 49 JAN ANDERSSON (c):
          </note>
          <u who="jan_andersson_2e5dcb" xml:id="i-120fc88fce2e98eb">
            <seg>
              Herr talman! Vargen kommer, vargen kommer. Vi har fått lära oss
              att man inte ska skrika i onödan. Just nu är det dock många landsbygdsbor
              som vill skrika därför att de känner att man inte lyssnar på dem.
              De känner en stor vanmakt när de inte har möjlighet att värna
              sina tamdjur utan att riskera att hamna i fängelse.
            </seg>
            <seg>
              Det krävs en förändring av skyddsjaktsreglerna, dels utifrån
              ett rättssäkerhetsperspektiv, dels utifrån att skapa legitimitet
              för den rovdjurspolitik som ska bedrivas i detta land i syfte
              att bevara livskraftiga rovdjursstammar.
            </seg>
          </u>
          <note>
            Min fråga till jordbruksministern blir: När kommer en förändring
            av § 28?
          </note>
          <note type="speaker">
            Anf. 50 Jordbruksminister ANN-CHRISTIN NYKVIST (s):
          </note>
          <u xml:id="i-041b6b7d645aad1e" who="unknown">
            <seg>
              Herr talman! Vi har en gemensam rovdjurspolitik som riksdagen
              har ställt sig bakom. Enligt den ska vi uppnå vissa mål. Vi ska
              ha vissa föryngringar, och vi ska ha ett visst antal när det gäller
              de stora vilda rovdjuren. När det gäller järv, lo och varg har
              vi inte uppnått dessa mål. Det påverkar också våra möjligheter
              till skyddsjakt.
            </seg>
            <seg>
              Jag håller med Jan Andersson om att den här rovdjurspolitiken
              måste ha en legitimitet. Och jag är mycket medveten om att många
              som bor i de områden där vi har de stora rovdjuren till viss del
              ifrågasätter rovdjurspolitiken och att det därför är angeläget
              att se vad vi kan göra.
            </seg>
            <seg>
              Men vi måste också bygga ett rättssäkert system. Det är en av
              svårigheterna. Men just nu arbetar vi med en förändring av 28
              § jaktförordningen inom departementet med en inriktning på att
              vi ska klarlägga rättsläget och öka legitimiteten när det gäller
              vargar som angriper tamdjur inom hägn. Det arbetet har kommit
              långt, och jag hoppas att ganska snart kunna presentera resultatet.
            </seg>
          </u>
          <note type="speaker">
            Anf. 51 JAN ANDERSSON (c):
          </note>
          <u who="jan_andersson_2e5dcb" xml:id="i-860437ba7370cf7c">
            <seg>
              Herr talman! Frågan blir då: Varför tar det så lång tid? Det
              är ju så att riksdagen förra våren gjorde ett tillkännagivande
              just om en översyn av detta. Det är också så att Naturvårdsverket
              förra våren lade fram nya förslag om hur paragrafen skulle kunna
              utformas.
            </seg>
            <seg>
              Är det fråga om en oförmåga att leverera eller om en ovilja att
              få fram ett förslag före valet?
            </seg>
          </u>
          <note type="speaker">
            Anf. 52 Jordbruksminister ANN-CHRISTIN NYKVIST (s):
          </note>
          <u xml:id="i-5939c90684a74732" who="unknown">
            <seg>
              Herr talman! Det är varken en ovilja eller en oförmåga. Frågan
              är inte enkel. Jag nämnde de två motpolerna här: legitimiteten
              och kravet på rättssäkerhet. Ibland är det svårt att förena de
              två delarna.
            </seg>
            <seg>
              Regeringen har ett underlag från Naturvårdsverket, och det finns
              också ett underlag från Rovdjursföreningen. De här förslagen har
              remissbehandlats, och arbetet pågår för fullt. Jag menar att det
              inte har tagit orimligt lång tid; det här är en mycket svår fråga.
            </seg>
            <seg>
              Poliser som brottsoffer
            </seg>
          </u>
          <note type="speaker">
            Anf. 53 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-380508ec53a78d59">
            <seg>
              Herr talman! Jag har en fråga till justitieministern om polisen,
              som har ett både ganska farligt och utsatt yrke i många stycken.
              Poliser måste tåla en hel del, och ska tåla en del men inte att
              bli utsatta för brott. Det är det som min fråga gäller.
            </seg>
            <seg>
              När poliser blir utsatta för allvarlig kränkning bör de, menar
              jag, ha samma rätt som andra brottsoffer att få ersättning för
              den kränkning som handlingen innebär. Men poliser räknas inte
              som vanliga medborgare i det avseendet.
            </seg>
            <seg>
              Låt mig ta ett exempel. Det gäller en polis som blev tilldömd
              ett skadestånd på 50 000 kr. Han hade blivit beskjuten och befunnit
              sig i livsfara. När han inte fick de här pengarna av gärningsmannen
              sökte han ersättning från Brottsoffermyndigheten. Men där menade
              man att poliser är mentalt förberedda och borde tåla att vara
              utsatta för någon typ av kränkning utan att få ersättning. Jag
              vill gärna veta vad justitieministern tycker om det. Ska inte
              också poliser behandlas som brottsoffer och få rätt till det sakprövade
              skadestånd som utdömts av domstol?
            </seg>
          </u>
          <note type="speaker">
            Anf. 54 Justitieminister THOMAS BODSTRÖM (s):
          </note>
          <u xml:id="i-fd4c20595cd37916" who="unknown">
            <seg>
              Herr talman! Jo, poliser ska liksom andra ha rätt till ersättning.
              De kan också få ersättning bland annat för olika former av kränkningar.
              Av konstitutionella skäl kan jag inte närmare gå in på fallet,
              som jag i och för sig känner till. Det finns en hel del omständigheter
              där som man kan ha synpunkter på. Det tycker jag att man gärna
              får diskutera vidare. Men är det någon som inte ska lägga sig
              i det enskilda fallet så är det faktiskt jag.
            </seg>
            <seg>
              Jag vill säga att vi har arbetat för att poliser ska få nämnda
              rätt. Det finns ju saker som man tidigare inte fått ersättning
              för, bland annat när man blivit spottad i ansiktet. Aktivt har
              vi lagstiftningsvägen arbetat för att man ska få ersättning för
              den kränkning som sådant här naturligtvis innebär för en polis.
            </seg>
          </u>
          <note type="speaker">
            Anf. 55 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-98d5c9506f116c89">
            <seg>
              Herr talman! Jag har en kort följdfråga. För mer än två månader
              sedan skrev rikspolischefen till departementet och begärde en
              översyn av de här reglerna just för att poliser skulle kunna få
              kränkningsersättning i större utsträckning än tidigare.
            </seg>
            <seg>
              Jag tror att det är en viktig signal att den som blir utsatt
              för beskjutning och som är i livsfara och sedan blir tilldömd
              ett skadestånd det kan också vara fråga om andra situationer får
              samma behandling som andra brottsoffer, det vill säga att man
              får rätt till det skadestånd som är utdömt i domstol.
            </seg>
            <seg>
              Det är märkligt att det inte har hänt någonting på så många år
              och inte heller under de två månader som frågan legat hos departementet.
              Jag undrar: Vad händer här och nu i det här avseendet?
            </seg>
          </u>
          <note type="speaker">
            Anf. 56 Justitieminister THOMAS BODSTRÖM (s):
          </note>
          <u xml:id="i-71b76f25d833382a" who="unknown">
            <seg>
              Herr talman! Som jag sade kan poliser få rätt till ersättning
              för bland annat kränkning. Som jag också sade i mitt förra inlägg
              har vi stärkt den rätten. Vi har till och med exemplifierat detta.
            </seg>
            <seg>
              Det är självklart att poliser, med tanke på att de befinner sig
              i en svår situation och att de i sin yrkesutövning utför ett väldigt
              viktigt och svårt arbete, också ska ha rätt till ersättning.
            </seg>
            <seg>
              Det har gjorts en lagändring ganska nyligen. Den rapport som
              Hillevi Engström talar om har trots allt relativt nyligen kommit
              in till departementet. Jag utesluter inte på något sätt att man
              kan stärka polisers rätt till ersättning i framtiden. Däremot
              går det aldrig att jämföra poliser med vanliga medborgare på det
              sättet att man kommer att få höra olika saker i sin tjänsteutövning
              på ett sätt som till exempel andra människor inte ska behöva tåla.
            </seg>
            <seg>
              Skatteregler för utländska spelare i lagsporter
            </seg>
          </u>
          <note type="speaker">
            Anf. 57 OWE HELLBERG (v):
          </note>
          <u who="owe_hellberg_6b1485" xml:id="i-7aa1719e25538a42">
            <seg>
              Herr talman! Jag har en fråga till Bosse Ringholm. Det blir fler
              och fler utländska spelare i våra lagsporter, framför allt i ishockey,
              fotboll och basket. För att minska kostnaderna väljer en del klubbar
              att anställa spelarna med sådana kontrakt att de har möjlighet
              att betala en lägre löneskatt, så kallad artistskatt. Spelarna
              får spela här under en begränsad tid för att de särskilda villkoren
              ska gälla.
            </seg>
            <seg>
              Några spelare har struntat i de här reglerna eller hamnat i klammeri
              med rättvisan och därför blivit kvar längre i landet än vad som
              är tillåtet. Skattemyndigheten har uppmärksammat detta, och klubbarna
              riskerar nu att få betala full löneskatt i stället för den så
              kallade artistskatten. Det kan ge stora extrakostnader.
            </seg>
            <seg>
              Hur ser ministern på ansvarsfrågan i den uppkomna situationen?
            </seg>
          </u>
          <note type="speaker">
            Anf. 58 Vice statsminister BOSSE RINGHOLM (s):
          </note>
          <note>
            Herr talman! När det gäller idrotten och dess skattefrågor tillsatte
            regeringen förra året en särskild skatteutredning under ledning
            av Kjell Nordström, ledamot av denna kammare, tillsammans med
            ytterligare två riksdagsledamöter och några till ledamöter.
          </note>
          <u prev="cont" who="unknown">
            <seg>
              Det som hänt inom idrotten under de 1015 senaste åren är att
              den har professionaliserats i bemärkelsen att vi i dag har flera
              tusen så kallade elitidrottare, av vilka många egentligen har
              sin enda inkomst från idrotten. Därför är det rimligt att se över
              idrottens skatteregler. Självfallet gäller de skatteregler som
              vi i dag har i samhället alla, oavsett om man får sin inkomst
              från idrotten eller om man får sin inkomst från något annat ställe.
              Men det finns en del svårigheter för idrottsföreningarna när det
              gäller den här typen av frågor. De ses över just av Idrottsskatteutredningen.
            </seg>
          </u>
          <note type="speaker">
            Anf. 59 OWE HELLBERG (v):
          </note>
          <u who="owe_hellberg_6b1485" xml:id="i-46120032cd7d5ae2">
            <seg>
              Herr talman! I min hemkommun, Ockelbo kommun, har vi ett lag
              i högsta basketligan, OBBK. För att det över huvud taget ska vara
              möjligt görs det stora ideella insatser i klubben. Totalbudgeten
              är inte ens hälften av den för klubbarna i de större städerna.
            </seg>
            <seg>
              Två amerikanska spelare har varit kontrakterade med förutsättningen
              att klubben skulle betala artistskatt. Den ene spelaren lämnade
              aldrig Sverige efter säsongen trots att klubben beställt och bekostat
              hans flygbiljett hem med mera. Nu riskerar klubben att få betala
              stora extra kostnader eftersom skattemyndigheten har uppmärksammat
              situationen.
            </seg>
            <seg>
              Min fråga är om ministern tycker att det är rimligt att skattemyndigheten
              kan ställa sådana här krav, och då inte bara på OBBK utan också
              på andra klubbar i nämnda situation.
            </seg>
          </u>
          <note type="speaker">
            Anf. 60 Vice statsminister BOSSE RINGHOLM (s):
          </note>
          <u xml:id="i-a457eb9c15ee0002" who="unknown">
            <seg>
              Herr talman! Jag vill gärna understryka det som Owe Hellberg
              sade, nämligen att de allra flesta har oerhört många ideella krafter
              och att merparten av de insatser som görs och naturligtvis även
              insatser från aktiva, vare sig det handlar om spelare eller det
              handlar om andra idrottsutövare, görs på ideell basis utan någon
              som helst form av ersättning. När det förekommer ersättning, vilket
              det i ökande utsträckning görs framför allt på elitnivå, är det
              naturligtvis de skatteregler som finns i dag som ska gälla både
              för utövare och för idrottsföreningar.
            </seg>
            <seg>
              Men som jag tidigare sade har den snabba utvecklingen gjort att
              en del av vår lagstiftning inte riktigt är anpassad till de elitserieföreningar
              vi har. Just därför finns det skäl att göra en översyn, alltså
              för att se till att idrottsföreningar får rimligare skattevillkor
              i fortsättningen.
            </seg>
            <seg>
              Vattenfalls investering i fransk kärnkraft
            </seg>
          </u>
          <note type="speaker">
            Anf. 61 INGEGERD SAARINEN (mp):
          </note>
          <u who="ingegerd_saarinen_63015e" xml:id="i-2509aeab31c612b2">
            <seg>
              Herr talman! Jag har en fråga till Bosse Ringholm. Vattenfalls
              tyska dotterbolag säger sig vilja vara med och investera i ett
              nytt franskt kärnkraftverk detta enligt tidningen Nucleonics Week
              som kom i dag. En investering av det här slaget kräver godkännande
              från den svenska koncernledningen. Det är knappast förenligt med
              Vattenfalls uppdrag att medverka till omställningen av energisystemet
              att bygga ny kärnkraft i Frankrike. Dessutom ryms det inte i Vattenfalls
              strategi att inte verka utanför norra Europa.
            </seg>
            <seg>
              Avser regeringen att klargöra för Vattenfall att investeringar
              i fransk kärnkraft inte är acceptabelt?
            </seg>
          </u>
          <note type="speaker">
            Anf. 62 Vice statsminister BOSSE RINGHOLM (s):
          </note>
          <u xml:id="i-f1deb06bb2132291" who="unknown">
            <seg>
              Herr talman! När det gäller de statliga bolagen, framför allt
              de statliga bolag som till 100 % ägs av svenska staten Vattenfall
              är ett sådant regleras förhållandet mellan ägaren, alltså staten
              i det här fallet, och bolaget på det sättet att man kan ge olika
              direktiv på bolagsstämman. Så sker också regelmässigt för Vattenfall,
              liksom för andra statliga bolag.
            </seg>
            <seg>
              Naturligtvis följer regeringen upp både den energipolitik och
              de energipolitiska riktlinjer som riksdagen vid olika tillfällen
              har tagit ställning till och som sedan transformeras till Vattenfall.
              Det görs också i det här fallet när det gäller Vattenfalls investeringar
              av olika slag. Regeringen har varit oerhört angelägen om att Vattenfall
              på olika sätt medverkar till omställningen av det svenska energisystemet
              eftersom Vattenfall är en mycket stor aktör i sammanhanget.
            </seg>
            <seg>
              Sedan har Vattenfall för sin del haft anledning, för att vara
              konkurrenskraftigt, att driva verksamhet i en del andra länder.
              Självfallet ska Vattenfall följa den lagstiftning som finns i
              dessa andra länder.
            </seg>
          </u>
          <note type="speaker">
            Anf. 63 INGEGERD SAARINEN (mp):
          </note>
          <u who="ingegerd_saarinen_63015e" xml:id="i-b71fffec68f292f2">
            <seg>
              Herr talman! Det statliga bolaget Vattenfall bör rimligtvis inte
              direkt sabotera svensk energipolitik. Bolaget har nyligen fått
              en ny bolagsordnig där ägaren, staten, förtydligar att Vattenfall
              ska vara en föregångare när det gäller energieffektivisering och
              satsning på förnybara energikällor. Anser vice statsministern
              att byggande av ny fransk kärnkraft är förenligt med Vattenfalls
              nya bolagsordning?
            </seg>
          </u>
          <note type="speaker">
            Anf. 64 Vice statsminister BOSSE RINGHOLM (s):
          </note>
          <u xml:id="i-11cd45fa5e4aa074" who="unknown">
            <seg>
              Herr talman! Vattenfall ska delta i energiomställningen i Sverige.
              Det finns mycket noggranna direktiv som har lämnats vid bolagsstämman
              från regeringens sida som ägare till Vattenfall. Beträffande det
              engagemang som Vattenfall kan ha i andra länder, oavsett om det
              handlar om kolkraft eller om någon annan form av energi, ska Vattenfall
              självfallet följa de ländernas villkor och naturligtvis den instruktion
              och de direktiv som regeringen har lämnat vid de olika bolagsstämmorna.
              Jag har inget skäl att under en frågestund pröva ett enskilt fall,
              utan en dialog ska naturligtvis föras mellan ägaren och Vattenfall.
              Jag utgår från att Vattenfall, precis som hittills, på ett positivt
              sätt medverkar till att ställa om svensk energi.
            </seg>
            <seg>
              Kompetens om hedersrelaterade brott
            </seg>
          </u>
          <note type="speaker">
            Anf. 65 NYAMKO SABUNI (fp):
          </note>
          <u who="nyamko_sabuni_d48ed8" xml:id="i-0a2181643bc27cb0">
            <seg>
              Herr talman! Det är allmänt känt att polisens enda expert när
              det gäller hedersrelaterat våld ska lämna sin tjänst, och ingen
              kommer att ersätta henne. Samtidigt får vi via medierna veta att
              dessa problem är större än vad vi någonsin kunde tro. Det handlar
              inte bara om att flickor och pojkar lever inför ett hot därför
              att de vill välja egen livsstil eller själva välja livspartner.
              Det handlar också om att de som har annan sexuell läggning än
              den heterosexuella också lever inför ett hot. Det handlar inte
              längre bara om att man lever inför ett hot i hemmet, hot från
              familjen och släktingar, utan också ute i samhället. Pojkar och
              män har kommit på att de kan utnyttja framför allt flickor genom
              att utsätta dem för sexuellt våld eller utnyttjande och filma
              dem och sedan utöva utpressning mot dessa flickor.
            </seg>
            <seg>
              Min fråga till justitieministern är: Varför tar man bort denna
              tjänst och denna sakkompetens? Vad är det som kommer in efter
              det här?
            </seg>
          </u>
          <note type="speaker">
            Anf. 66 Justitieminister THOMAS BODSTRÖM (s):
          </note>
          <u xml:id="i-545b9c1cd09fe571" who="unknown">
            <seg>
              Herr talman! Det är inte så att det har varit en polis som har
              arbetat med hedersrelaterat våld. Däremot är det en polis på Rikskriminalpolisen
              som haft ansvaret att hålla i samordningen mellan alla de 21 olika
              län som arbetar med hedersrelaterat våld. Det var från början
              bestämt att man skulle bygga upp den här verksamheten under tre
              år.
            </seg>
            <seg>
              Jag vill emellertid säga att jag har begärt att få närmare information
              om det här för att se till att samordningen fungerar även i framtiden.
              Jag får återkomma när jag fått den informationen. Det är viktigt
              att understryka att det inte har varit på det sättet att en polis
              har arbetat med hedersrelaterat våld. Det har varit en polis som
              har hållit i samordningen mellan de 21 länen.
            </seg>
          </u>
          <note type="speaker">
            Anf. 67 NYAMKO SABUNI (fp):
          </note>
          <u who="nyamko_sabuni_d48ed8" xml:id="i-14705bc5637b0555">
            <seg>
              Herr talman! Jag har förstått att det inte har varit hon som
              har varit ute på fältet, men hon har besuttit en kompetens så
              att när man mött en polis som inte kan har denna polis vetat vem
              man ska vända sig till för att få veta mer. Det är just därför
              som jag är orolig.
            </seg>
            <seg>
              Kan en flicka som i dag vänder sig till polisen för att anmäla
              den här typen av brott garanteras att hon kommer att möta en polis
              som förstår de här problemen för att kunna behandla hennes anmälan
              på ett korrekt sätt? Kan du säga till de flickor som nu lyssnar
              att de kan känna sig trygga?
            </seg>
          </u>
          <note type="speaker">
            Anf. 68 Justitieminister THOMAS BODSTRÖM (s):
          </note>
          <u xml:id="i-5e36bc180c50e481" who="unknown">
            <seg>
              Herr talman! Samordningen finns naturligtvis även fortsättningsvis
              mellan Rikskriminalpolisen och de 21 olika länen, där själva polisiära
              arbetet bedrivs. Men som jag sade har jag bett att få information
              så att vi alla kan få reda på hur man ska se till att den här
              samordningen fungerar lika bra i fortsättningen som det nu har
              gjort, så att unga flickor inte riskerar att utsättas för den
              här typen av avskyvärda dåd.
            </seg>
            <seg>
              Anslagssparandet inom Försvarsmakten
            </seg>
          </u>
          <note type="speaker">
            Anf. 69 ERLING WÄLIVAARA (kd):
          </note>
          <u who="erling_walivaara_bba0f9" xml:id="i-e5599a90ee3e1d23">
            <seg>
              Herr talman! Jag har en fråga till försvarsministern.
            </seg>
            <seg>
              Försvarsmakten har under tidigare år ålagts ett anslagssparande.
              Min enkla fråga till försvarsministern blir: När kan det samlade
              anslagssparandet disponeras av Försvarsmakten? Blir det efter
              höstens budgetarbete för budgeten 2006, eller?
            </seg>
          </u>
          <note type="speaker">
            Anf. 70 Försvarsminister LENI BJÖRKLUND (s):
          </note>
          <u xml:id="i-ab520c5435c4c356" who="unknown">
            <seg>
              Herr talman! Försvarsmaktens anslagssparande för i år kommer
              att prövas inför nästa års budget.
            </seg>
          </u>
          <note type="speaker">
            Anf. 71 ERLING WÄLIVAARA (kd):
          </note>
          <u who="erling_walivaara_bba0f9" xml:id="i-b2c222dfbce85e58">
            <seg>
              Herr talman! Jag tackar försvarsministern för svaret, även om
              jag inte kan säga att jag är nöjd med det.
            </seg>
            <seg>
              Vid Folk och Försvars konferens i Sälen i januari i år antydde
              försvarsministern att Försvarsmakten skulle få tillbaka sina pengar,
              det som sparades redan under 2004.
            </seg>
            <seg>
              Min följdfråga blir: Kan försvarsministern säga vilket år, vilken
              månad, vilken dag som Försvarsmakten kan räkna med att de ska
              få sina pengar, det som riksdagen har beslutat om att de ska ha?
            </seg>
          </u>
          <note type="speaker">
            Anf. 72 Försvarsminister LENI BJÖRKLUND (s):
          </note>
          <u xml:id="i-902a36520593434f" who="unknown">
            <seg>
              Herr talman! När det handlar om att innehålla anslagssparandet
              från tidigare år har Försvarsmakten fått tillbaka merparten av
              pengarna, med något litet undantag. Därför är min bedömning att
              det kommer att ske även framgent. Däremot är det så, och där är
              Försvarsmakten och jag helt överens, att prövningen kommer att
              ske i samband med budgethanteringen inför hösten.
            </seg>
            <seg>
              Poliser i glesbygd
            </seg>
          </u>
          <note type="speaker">
            Anf. 73 KARIN ÅSTRÖM (s):
          </note>
          <u who="karin_astrom_d8e0cd" xml:id="i-4ce2dea0b2ae83be">
            <seg>
              Herr talman! Jag skulle vilja säga tack till statsrådet Thomas
              Bodström för det glädjande besked vi fick i morse att polisutbildningen
              ska läggas ut på fler orter i Sverige. Jag hoppas att de positiva
              försök med distansutbildning som pågår i bland annat Norrbotten
              kommer att fortsätta och utvecklas.
            </seg>
            <seg>
              Vi behöver fler poliser i hela landet. Vi ser tyvärr en annan
              utveckling i glesbygden och i övre Norrland. Allt färre poliser
              tilldelas. Bland annat i Överkalix kommun, vars yta är lika stor
              som Blekinge, kommer det inte att finnas poliser under hela sommaren.
              Det är månader som faktiskt är mest intensiva utifrån polisiär
              synpunkt, för vi har mycket turister.
            </seg>
            <seg>
              Jag skulle vilja fråga: På vilket sätt följer regeringen upp
              frågan om huruvida befolkningen i glesbygd och i övre Norrland
              upplever trygghet när det gäller polisiär verksamhet?
            </seg>
          </u>
          <note type="speaker">
            Anf. 74 Justitieminister THOMAS BODSTRÖM (s):
          </note>
          <u xml:id="i-5b0cbac5254ed4aa" who="unknown">
            <seg>
              Herr talman! Som jag tror nu är allmänt känt har vi gjort en
              väldigt stor satsning, och vi har aldrig tidigare kunnat se en
              sådan ökning som under senaste åren. Det har blivit fler poliser
              fem år i rad, och antalet civilanställda har ökat.
            </seg>
            <seg>
              Det är alldeles riktigt att det har varit svårt att få ut poliser
              i alla delar av vårt land. Det handlar inte bara om att poliser
              vill till storstäder, utan även inom de olika länen söker man
              sig till de större orterna. Här finns ett stort ansvar i första
              hand för Rikspolisstyrelsen och polisfacket att hitta lösningar.
              Men om man inte gör det är det självklart att regeringen och jag
              tar ett ansvar för att se till att det fungerar på ett bra sätt.
            </seg>
            <seg>
              Ett initiativ som vi nu har tagit är att bredda utbildningen.
              Den ska finnas på fler platser i landet och ha en närmare koppling
              till högskolan. Naturligtvis ska vi också fortsätta att satsa
              på den distansutbildning som vi redan har byggt ut för att poliser
              ska kunna genomföra stora delar av sin utbildning utan att behöva
              flytta.
            </seg>
          </u>
          <note type="speaker">
            Anf. 75 KARIN ÅSTRÖM (s):
          </note>
          <u who="karin_astrom_d8e0cd" xml:id="i-fa8c99d826270997">
            <seg>
              Herr talman! Jag bor själv i Norrbotten i en liten glesbygdskommun
              och därför vill jag understryka att det är oändligt viktigt att
              ta med sig att polisiär närvaro handlar om trygghet framför allt
              i människans vardag. Jag är väldigt glad och nöjd med svaret jag
              fått om distansutbildningen. Den behöver finnas kvar och utvecklas
              mer.
            </seg>
          </u>
          <note type="speaker">
            Anf. 76 Justitieminister THOMAS BODSTRÖM (s):
          </note>
          <u xml:id="i-cc80cb8000bc2db6" next="cont" who="unknown">
            <seg>
              Herr talman! Det är självklart att också Norrbotten fortsättningsvis
              kommer att få ta del av den här satsningen. Det är viktigt, för
              alla medborgare är med och betalar för den. Men det är också viktigt
              att påpeka när det gäller polisstationer eller annan polisiär
              närvaro som innebär att man kan anmäla brott och så vidare eller
              kanske söka pass att det inte är så att under de tider då dessa
              stationer inte är öppna finns det inte någon polisiär närvaro.
            </seg>
            <seg>
              Det är klart att det inte är så som polisens arbete är uppbyggt,
              utan polisen ska cirkulera i samtliga olika län och orter. Det
              har egentligen ingenting att göra med när själva stationerna ska
              vara öppna eller stängda. Men det är viktigt att medborgarna också
              får en bra service när de behöver komma i kontakt med polisen,
              om de ska anmäla ett brott, ansöka om pass och så vidare.
            </seg>
            <seg>
              Skyddszoner längs vattendrag
            </seg>
          </u>
          <note>
            Anf. 77 ANITA BRODÉN (fp):
          </note>
          <u prev="cont" who="unknown">
            <seg>
              Herr talman! Jag har en fråga till jordbruksministern. Klimatfrågan
              är ju en av vår tids stora utmaningar, och då gäller det att ta
              vara på alla möjligheter som står till buds för att minimera den
              negativa miljöpåverkan. En sådan möjlighet är jordbrukets skyddszoner.
              Den fångar upp kväve som bland annat är Östersjöns problem nummer
              ett.
            </seg>
            <seg>
              Vi har 8 000 hektar skyddszoner. Det innebär 10 000 mil utefter
              sjöar och vattendrag. Det medverkar till att minska kväveurlakningen
              och kväveläckaget med 10 kilo per hektar.
            </seg>
            <seg>
              Min fråga till miljöministern är vilken bedömning hon har gjort
              när man inte har tagit vara på de ytterligare 2 000 hektar skyddszoner
              som bönderna var beredda att avsätta. Dessutom var man beredd
              att satsa 5 000 hektar där man skulle kunna odla fånggrödor. Det
              hade inneburit 70 ton kväveläckage.
            </seg>
          </u>
          <note type="speaker">
            Anf. 78 Jordbruksminister ANN-CHRISTIN NYKVIST (s):
          </note>
          <u xml:id="i-61b39de10db9289f" next="cont" who="unknown">
            <seg>
              Herr talman! Ja, det är en klimatfråga och det är en miljöfråga.
              Det är klart att jordbruket har en mycket stor betydelse för att
              vi ska uppnå våra miljömål, och vi gör många insatser inom ramen
              för jordbruket. Dessa insatser kan ibland upplevas som en restriktion
              för jordbruket som sådant, men som är väldigt viktiga.
            </seg>
            <seg>
              Anita Brodén räknade upp de skyddszoner som vi har, och det är
              en imponerande siffra. Sedan kan man alltid önska att det skulle
              kunna tas ytterligare steg och att det fanns de möjligheter och
              de resurser som behövs för att ta dessa steg.
            </seg>
            <seg>
              Samtidigt finns det ett utrymme för näringen själv att vidta
              åtgärder, och man har ju en ambition inom projektet Greppa näringen
              som jag uppskattar mycket.
            </seg>
          </u>
          <note>
            Anf. 79 ANITA BRODÉN (fp):
          </note>
          <u prev="cont" who="unknown">
            <seg>
              Herr talman! Jag delar jordbruksministerns bedömning att det
              gäller att vi alla hjälps åt här. Men det var en mängd bönder
              som ville jobba med skyddszoner, och då fanns det möjlighet för
              regeringen att ge en stimulans. Miljöbetinget är ju att minska
              kväveläckaget med 10 000 ton. Dessa enskilda åtgärder hade varit
              ett gott steg på den vägen.
            </seg>
          </u>
          <note type="speaker">
            Anf. 80 Jordbruksminister ANN-CHRISTIN NYKVIST (s):
          </note>
          <u xml:id="i-c4b1fbb529471340" who="unknown">
            <seg>
              Herr talman! Det finns alltid ambitioner att göra mer, men vi
              måste alltid göra en avvägning mellan tillgängliga resurser och
              hur vi får bäst nytta av pengarna.
            </seg>
            <seg>
              Det här är svåra frågor. Vi har höga ambitioner när det gäller
              miljöåtgärder. Men jag kan försäkra Anita Brodén om att vi gör
              vad vi kan för att ta till vara på möjligheterna.
            </seg>
            <seg>
              Terroristbekämpning
            </seg>
          </u>
          <note type="speaker">
            Anf. 81 KARIN ENSTRÖM (m):
          </note>
          <u who="karin_enstrom_fa9e8f" xml:id="i-bf5f8af064dd8064">
            <seg>
              Herr talman! Jag har en fråga till försvarsministern, och det
              gäller terroristbekämpning och Försvarsmaktens eventuella stöd
              till detta.
            </seg>
            <seg>
              I gårdagskvällens Aktuellt lade Säpochefen Klas Bergenstrand
              ut texten. Han var väldigt tydlig och sade att han inte kunde
              se några som helst situationer där polisen skulle behöva stöd
              av Försvarsmakten i bekämpningen av terrorism.
            </seg>
            <seg>
              Jag har tidigare hört både försvarsministern och justitieministern
              ställa sig positiva till att åtminstone pröva om Försvarsmakten
              kan stödja polisens arbete. Det pågår just nu en utredning om
              detta.
            </seg>
            <seg>
              Med anledning av det här uttalandet vill jag fråga försvarsministern
              om hon och regeringen har ändrat uppfattningen att det visst kan
              finnas situationer där Försvarsmakten kan hjälpa till.
            </seg>
          </u>
          <note type="speaker">
            Anf. 82 Försvarsminister LENI BJÖRKLUND (s):
          </note>
          <u xml:id="i-dc1854930638ee95" who="unknown">
            <seg>
              Herr talman! Nej, Karin Enström, regeringen har inte ändrat sig.
              Vi bedömer att det är viktigt att gå igenom i vilka situationer
              Försvarsmakten kan ge ett stöd till polisen när det gäller terroristbekämpning
              och hur det ska gå till.
            </seg>
            <seg>
              Vi har både uttryckt det som att det inte handlar om utan hur
              det ska gå till. På den punkten pågår det ett utredningsarbete,
              och vi ska ta hand om det resultatet när det kommer.
            </seg>
            <seg>
              Jag vill också säga att både justitieministern och jag är överens
              om att det är viktigt att dessa två myndigheter övar tillsammans.
              Då kan de också lära av situationen innan det har kommit så långt
              att det handlar om lagstiftning.
            </seg>
          </u>
          <note type="speaker">
            Anf. 83 KARIN ENSTRÖM (m):
          </note>
          <u who="karin_enstrom_fa9e8f" xml:id="i-ca501e2cd2d15bdd">
            <seg>
              Herr talman! Det låter som ett betryggande svar från försvarsministern.
              Jag hoppas att detta var ett underhandsuttalande som möjligtvis
              speglas i utredningen och inte i vare sig försvarsministerns eller
              justitieministerns uppfattning.
            </seg>
          </u>
          <note type="speaker">
            Anf. 84 Försvarsminister LENI BJÖRKLUND (s):
          </note>
          <u xml:id="i-2331cdd086e389d9" who="unknown">
            <seg>
              Herr talman! Vi avvaktar den utredning som kommer, och vi från
              regeringen har inte anledning att ändra vår syn. Det är ett viktigt
              utredningsmaterial som vi behöver.
            </seg>
            <seg>
              Tillväxten i Västerbotten
            </seg>
          </u>
          <note type="speaker">
            Anf. 85 LENNART GUSTAVSSON (v):
          </note>
          <u who="lennart_gustavsson_b81021" xml:id="i-e98b5a9e1e8b46b9">
            <seg>
              Herr talman! Jag har ett pressmeddelande från Länsstyrelsen i
              Västerbottens län i min hand där man skriver: Småföretagarbarometern
              konstaterar för sjätte året i rad att Västerbotten har betydligt
              högre tillväxt än riket i genomsnitt. Det pratas om att både orderingången
              och omsättningen pekar uppåt. Företagarna är optimistiska när
              det gäller att expandera, och man pratar om nyanställningar.
            </seg>
            <seg>
              Men sedan säger man: Det i särklass största hindret för ökad
              tillväxt är bristen på riskvilligt kapital. Då vänder jag mig
              till vice statsministern och frågar: Har du några tips till oss
              västerbottningar om hur vi ska öka tillgången på riskvilligt kapital
              som kan bidra till en ökad tillväxt?
            </seg>
          </u>
          <note type="speaker">
            Anf. 86 Vice statsminister BOSSE RINGHOLM (s):
          </note>
          <u xml:id="i-ba19eb94d230ceb3" who="unknown">
            <seg>
              Herr talman! Ja, det har jag. I vårpropositionen och i den budgetproposition
              som avlämnades i höstas finns det anvisat mer resurser framför
              allt till Almi, som är det statliga bolag som kan förmedla kapital
              till mindre företag.
            </seg>
            <seg>
              Näringsdepartementet har också sett över annat statligt kapital,
              framför allt det som har funnits i Industrifonden, och organiserat
              det tillsammans med de tidigare Teknikbrostiftelserna för att
              förse de mindre företagen med mer kapital i fortsättningen.
            </seg>
            <seg>
              Jag ser positivt på att det kommer att finnas mer resurser för
              företagen. Bankerna har ju dessutom väldigt gott om kapital i
              dagsläget. Men jag är medveten om att bankerna i vissa lägen ställer
              sådana krav att det kan vara svårt för en enskild företagare att
              komma i åtnjutande av det kapitalet. Därför är det viktigt att
              företagen via Almikapitalet och den omorganisation som sker av
              Industrifondens och Teknikbrostiftelsernas pengar också kan få
              statliga medel.
            </seg>
          </u>
          <note type="speaker">
            Anf. 87 LENNART GUSTAVSSON (v):
          </note>
          <u who="lennart_gustavsson_b81021" xml:id="i-de78146d7de38fc4">
            <seg>
              Herr talman! Man måste ju få tillåtelse att också bolla lite
              nya idéer och få lite respons på dem.
            </seg>
            <seg>
              Speciellt besvärligt kanske det är i Norrlands inland. För ett
              tag sedan gjorde ju Vattenfall en satsning väl medveten om att
              man skulle kunna vara verksam när det gäller behovet av en väl
              fungerande infrastruktur i inlandet. Då inrättande man någonting
              som kallades för Inlandskraft där man har kreditgarantier på 100
              miljoner.
            </seg>
            <seg>
              Min fråga som jag skulle vilja be vice statsministern att fundera
              på är: Kan det vara en idé via Vattenfall ge Inlandskraft utökade
              möjligheter, utökade befogenheter och mer resurser?
            </seg>
          </u>
          <note type="speaker">
            Anf. 88 Vice statsminister BOSSE RINGHOLM (s):
          </note>
          <u xml:id="i-53cacd09d2a94143" who="unknown">
            <seg>
              Herr talman! Vattenfall som är ett stort statligt bolag är många
              gånger beställare av tjänster från och samarbetar också med mindre
              företag. I den mån man har gemensamma projekt kan Vattenfall säkert
              delta finansiellt i dem.
            </seg>
            <seg>
              Men jag tror att det är viktigt att vi inte kopplar kreditgivning
              och möjligheterna för små företag att få resurser till enskilda
              statliga bolag. Det ska naturligtvis via de allmänna kapitalresurser
              som staten förfogar över typ Almi och tidigare Teknikbrostiftelsen
              vara möjligt för alla företag, oavsett vilken bransch de arbetar
              i, att få tillgång till statligt kapital.
            </seg>
            <seg>
              Den som startar ett företag har relativt små anspråk. Inte minst
              kvinnor och invandrare som startar företag har i regel lägre anspråk
              på kapital, och då är det viktigt att det finns statliga inrättningar
              att vända sig till.
            </seg>
            <seg>
              Kvinnors rätt till eget pass
            </seg>
          </u>
          <note type="speaker">
            Anf. 89 CARINA HÄGG (s):
          </note>
          <u who="carina_hagg_d9dfe5" xml:id="i-5d635712b854218b">
            <seg>
              Herr talman! Jag har en fråga som berör pass, och den vill jag
              ställa till justitieminister Thomas Bodström.
            </seg>
            <seg>
              När jag ställer frågor kring om kvinnors rätt till ett eget pass
              gäller också i Sverige får jag väldigt osäkra svar. Jag vet att
              det är osäkert i vår omvärld på vilket sätt kvinnor har rätt till
              ett eget pass. När man reser över en gräns möts man av det självklara
              att man som egen individ förväntas ha en egen identitetshandling,
              och då ofta pass.
            </seg>
            <seg>
              Jag skulle önska att Thomas Bodström vore väldigt tydlig med
              att säga att boende i Sverige ska ha ett eget pass oberoende om
              de är män eller kvinnor, att vi i EU och tillsammans med EU ska
              driva kravet på att kvinnor ska ha rätt till ett eget pass och
              att vi framdeles inte kommer att acceptera att människor reser
              över gränserna in till EU-området utan att ha en egen handling.
              Jag tycker att det är oerhört viktigt. Det är en grundläggande
              fråga som jag känner är väldigt bortglömd. Därför tar jag tillfället
              att ställa frågan till Thomas Bodström. Jag vet att vi i grunden
              har samma syn på kvinnors rättigheter, och det här är en praktisk
              fråga som borde kunna lösas.
            </seg>
          </u>
          <note type="speaker">
            Anf. 90 Justitieminister THOMAS BODSTRÖM (s):
          </note>
          <u xml:id="i-d5505dc100d27717" who="unknown">
            <seg>
              Herr talman! Ja, vi har säkert samma syn på det här. Det är väl
              inte där problemet ligger. Problemet kan vara att det ändå kan
              finnas några delar av världen där man inte har den syn som vi
              gemensamt har. Vi har naturligtvis inga formella möjligheter att
              agera när det gäller andra medborgare än de som är i vårt land.
              Där är det förstås ingen tvekan om det och inte heller i EU eller
              jämförbara länder.
            </seg>
            <seg>
              Jag kan gärna höra mig för om var de här diskussionerna ligger
              nu. Jag kan inte svara på det på rak arm men ber att få återkomma
              med närmare besked om var den här frågan i så fall diskuteras,
              i EU eller i något annat sammanhang.
            </seg>
            <seg>
              Ansvaret för barns asylskäl
            </seg>
          </u>
          <note type="speaker">
            Anf. 91 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-75c7bcf80c19bc84">
            <seg>
              Herr talman! Min fråga vill jag ställa till Barbro Holmberg.
              Vi har tidigare debatterat frågan om apatiska barn, så det ska
              jag inte göra här i dag. Jag kan bara framföra en förhoppning
              om att man, när Utlänningsnämnden nu har lämnat över ett ärende
              för prövning, gör en humanitär prövning och verkligen ser till
              barnets bästa.
            </seg>
            <seg>
              Min fråga är: Vem bär ansvaret när barn som är så gamla som 16
              år och har befunnit sig på flykt från sitt hemland i sex år fortfarande
              inte har blivit hörda? Tar vi fortfarande inte hänsyn till barns
              egna skäl eller gäller de här i Sverige? Vem bär det ansvaret?
            </seg>
          </u>
          <note type="speaker">
            Anf. 92 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-07196b58a602b211">
            <seg>
              Herr talman! Jag kan börja i den ände som Birgitta Carlsson själv
              började, med apatiska barn. Regeringen har ju fått ett ärende
              för avgörande. Då får regeringen också möjlighet att slå fast
              två väldigt viktiga principer. Den ena principen är just detta
              att barns egna asylskäl ska utredas och bedömas. Den andra principen
              är att barn som har livshotande sjukdomar naturligtvis inte ska
              avvisas från Sverige.
            </seg>
            <seg>
              Att höra barn är en väldigt grundläggande princip för svensk
              flyktingpolitik. Det står också i utlänningslagen att barn ska
              höras i asylprocessen. Sedan är det inte helt enkelt, utan det
              kan finnas en rad olika dilemman i detta, till exempel att föräldrarna
              inte vill att barnen ska höras. Men principen är solklar: barn
              ska höras i asylprocessen.
            </seg>
          </u>
          <note type="speaker">
            Anf. 93 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-8346fe70f6e1c97a" next="cont">
            <seg>
              Herr talman! Det händer mycket inom utgiftsområdet migrationspolitiken.
              Vi väntar på Nipuförslaget som ska komma, och jag hoppas att det
              kommer trots Lagrådets tuffa kritik mot förslaget. Jag vill då
              fråga Barbro Holmberg om hon när den nya instans- och processordningen
              ska införas kan tänka sig att ge den en rimlig chans genom att
              låta personer som har funnits i systemet länge få uppehållstillstånd,
              bland annat av humanitära skäl. Jag har träffat flera familjer
              som har varit här i fem sex år och längre tid än så.
            </seg>
          </u>
          <note>
            Anf. 94 TALMANNEN:
          </note>
          <u who="birgitta_carlsson_6bfc1a" prev="cont">
            <seg>
              Det hänger inte ihop med den inledande frågan som handlade om
              möjligheten för stora barn att själva tala i processen. Jag anser
              inte att det är en följdfråga. Statsrådet har ingen skyldighet
              att svara på den i den här omgången.
            </seg>
            <seg>
              Försvarets tolkutbildning
            </seg>
          </u>
          <note type="speaker">
            Anf. 95 ALLAN WIDMAN (fp):
          </note>
          <u who="allan_widman_31f3c6" xml:id="i-23ebfab16e2a9549">
            <seg>
              Herr talman! Min fråga riktar sig till försvarsministern. De
              flesta säkerhetspolitiska bedömare i Sverige är överens om att
              vi under överskådlig tid inte kommer att mötas av något militärt
              hot. I stället är det Försvarsmaktens internationella uppgifter
              som har kommit i fokus.
            </seg>
            <seg>
              Mot denna bakgrund är det lite förvånande att man vid tolkutbildningen
              på Tolkskolan i Uppsala ännu år 2005 utbildar enbart tolkar i
              ryska språket. Om vi däremot blickar lite vid sidan av Sveriges
              gränser kan vi konstatera att både Danmark och Norge dels har
              en längre utbildning, dels har fler elever. Men framför allt utbildar
              de också i andra språk, till exempel indo-persiska, arabiska och
              liknande.
            </seg>
            <seg>
              Min fråga till försvarsministern är: När kommer tolkutbildningen
              i Sverige att anpassas efter Försvarsmaktens nya uppgifter?
            </seg>
          </u>
          <note type="speaker">
            Anf. 96 Försvarsminister LENI BJÖRKLUND (s):
          </note>
          <u xml:id="i-8132d9b99e784d5f" who="unknown">
            <seg>
              Herr talman! Jag måste erkänna för Allan Widman att jag inte
              är tillräckligt insatt i frågan. Det tycks vara en högst relevant
              fråga. Jag ber att få återkomma. Det är klart att Försvarsmakten
              ska ställas om i sin helhet för de nya uppgifterna. På vilket
              sätt man tillgodoser tolkkunskaper i de internationella insatserna
              får jag återkomma till.
            </seg>
          </u>
          <note type="speaker">
            Anf. 97 ALLAN WIDMAN (fp):
          </note>
          <u who="allan_widman_31f3c6" xml:id="i-602f97252db8f402">
            <seg>
              Herr talman! Då skulle jag vilja skicka med ytterligare en fråga
              till den tidpunkt då försvarsministern kommer tillbaka. De flesta
              skandinaviska länder håller på att organiseras i en Nordic Battle
              Group . Det innebär att vi nu bryter nya vägar för samarbetet
              inom det säkerhetspolitiska området. Kan försvarsministern fundera
              över möjligheten att vi också samordnar tolkutbildning och språkutbildning
              med andra skandinaviska länder, så att vi representerar olika
              kompetenser härvidlag och inte nödvändigtvis gör arbetet två gånger?
            </seg>
          </u>
          <note type="speaker">
            Anf. 98 Försvarsminister LENI BJÖRKLUND (s):
          </note>
          <u xml:id="i-6352400e8f88c6ff" who="unknown">
            <seg>
              Herr talman! Det nordiska samarbetet är väldigt fruktbärande,
              inte minst inom ramen för Nordcap och dess resurser. Jag tar med
              mig den idén för att se i vilken utsträckning det nordiska samarbetet
              också kan bidra till bättre tolkförmåga och språkförmåga.
            </seg>
            <seg>
              Rättstrygghet för företagare
            </seg>
          </u>
          <note type="speaker">
            Anf. 99 KARIN GRANBOM (fp):
          </note>
          <u who="karin_granbom_4b656d" xml:id="i-d70ad05342397112">
            <seg>
              Herr talman! Jag har en fråga till justitieministern.
            </seg>
            <seg>
              Jag minns en händelse första gången som jag besökte USA. En kväll
              skulle vi handla matvaror på en bensinmack. Där satt en kille
              bakom skottsäkert glas. Vi fick beställa vad vi ville ha och ge
              honom pengarna, och sedan gav han oss varorna. Vi kom aldrig i
              fysisk kontakt. Det här kan bli resultatet av brottsligheten om
              den får breda ut sig, och så långt får det aldrig gå i Sverige.
            </seg>
            <seg>
              För några dagar sedan publicerades en artikel i Dagens Industri.
              Avsändare var ett bensinbolag. Artikelns rubrik var Låt inte rånarna
              stänga Sverige nattetid, Bodström. I artikeln uppmanades det till
              kraftfulla insatser från samhällets sida. Det behövs eftersom
              det totala antalet brott mot företagen ökar. Den här utvecklingen
              är dyr, inte bara för företagarna utan för hela Sverige, eftersom
              det är nya och växande företag som ska skapa nya jobb.
            </seg>
            <seg>
              Min fråga är: Vilka åtgärder tänker Bodström vidta för att landets
              företagare ska kunna bli tryggare?
            </seg>
          </u>
          <note type="speaker">
            Anf. 100 Justitieminister THOMAS BODSTRÖM (s):
          </note>
          <u xml:id="i-d75f245f2e578d36" who="unknown">
            <seg>
              Herr talman! För den person som utsätts för brott spelar statistiken
              ingen som helst roll. Statistik är det sista som man ska tala
              om med ett brottsoffer. Däremot kan det för debattens skull vara
              viktigt att ändå ge en lite mer balanserad bild. Det är faktiskt
              så att det dödliga våldet i Sverige inte har ökat på 30 år. När
              det gäller rån och annat ser vi olika trender. Bland annat har
              brott som bankrån minskat väldigt kraftigt medan andra typer av
              brott, till exempel butiksrån, har ökat.
            </seg>
            <seg>
              Det är klart att det är viktigt att vi fortsätter att bedriva
              arbetet mot den här typen av brottslighet. När det gäller rån
              är det faktiskt till stor del ett brott som begås av ungdomar.
              Det gäller förstås att stoppa dem i tid. Men när de sedan blir
              äldre och begår de här brotten gäller det bland annat att arbeta
              för att se till att begränsa tillgången till vapen, att se till
              att det samarbete som finns mellan polis och åklagare utvecklas
              ytterligare men också samarbetet med andra myndigheter och att
              kriminalvården fortsätter att utvecklas för att hindra återfall,
              därför att vi vet att till den här typen av brott finns det många
              personer som återfaller.
            </seg>
            <seg>
              Det finns en rad olika åtgärder som behöver vidtas. Det har gjorts
              mycket, men det kommer att behöva göras ytterligare saker.
            </seg>
          </u>
          <note type="speaker">
            Anf. 101 KARIN GRANBOM (fp):
          </note>
          <u who="karin_granbom_4b656d" xml:id="i-d9c81c46698b59f3">
            <seg>
              Herr talman! Jag tackar ministern för det svaret och för att
              han tar den här brottsligheten på stort allvar. Rättstryggheten
              för företagarna är viktig för oss alla eftersom de ska ge jobb
              åt oss. Det är också så att rånen blir allt allvarligare. Det
              är som sagt mer vapen inblandade i rånen. Det får mig att tänka
              på det här att ett rån inte kan rubriceras som grovt om inte vapnet
              har varit skarpladdat och att man inte tar hänsyn till om den
              totala situationen har varit mycket obehaglig eller allvarlig.
              Då skulle jag vilja fråga justitieministern: Hur ser ministern
              på det här? Borde det inte vara så att detta brott också ska kunna
              rubriceras som grovt och att den som har begått brottet ska kunna
              straffas enligt den straffskalan?
            </seg>
          </u>
          <note type="speaker">
            Anf. 102 Justitieminister THOMAS BODSTRÖM (s):
          </note>
          <u xml:id="i-4e9d8525a7c8aa88" who="unknown">
            <seg>
              Herr talman! Där har Karin Granbom fel. Det är nämligen så att
              när man ska bedöma om det är grovt rån eller om det ska bedömas
              enligt normalgraden ska man ta hänsyn till samtliga omständigheter.
              Det kan vara allt från vilket hänsynslöst sätt som har visats
              till vilket vapen som har använts och på vilket sätt det har gått
              till över huvud taget. Man gör en samlad bedömning. Sedan bedömer
              man vilken rubricering det ska få. Det är klart att det är utomordentligt
              allvarligt när det begås ett grovt rån. Det är också därför man
              har en så hög straffskala när det gäller den här typen av brottslighet.
            </seg>
            <seg>
              Det är alltså viktigt att vi fortsätter att bedriva det här arbetet,
              och jag kan meddela att jag så sent som i går bjudit in representanter
              från bland annat olika banker och andra företag för att diskutera
              hur vi kan fortsätta utveckla vårt arbete också naturligtvis i
              samarbete med dessa och andra delar av näringslivet för att fortsätta
              bekämpa den här typen av brottslighet.
            </seg>
          </u>
          <note type="speaker">
            Anf. 103 TALMANNEN:
          </note>
          <u who="unknown">
            <seg>
              Därmed var dagens frågetimme avslutad. Jag tackar regeringen
              och kammarens ledamöter.
            </seg>
          </u>
          <note>
            7 § Svar på interpellationerna 2004/05:522 och 572 om graviditet
            och alkohol
          </note>
          <note type="speaker">
            Anf. 104 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-9cb5cc44fa39b78d">
            <seg>
              Herr talman! Agneta Lundberg har frågat vilka åtgärder jag ämnar
              vidta för att sätta fokus på frågor som rör alkohol och graviditet
              och för att förebygga fosterskador till följd av alkoholbruk.
              Ulrik Lindgren har frågat om jag avser att göra något för att
              tidigarelägga rådgivningen om alkohol och droger till gravida
              samt om jag avser att ta initiativ till en lagändring för att
              möjliggöra tvångsvård av missbrukande gravida. Eftersom frågorna
              är likartade besvarar jag dem samtidigt.
            </seg>
            <seg>
              Jag delar oron över den ökande alkoholkonsumtionen i Sverige
              och över de ökade alkoholskador i befolkningen som konsumtionsökningen
              ger upphov till. Det är inte minst oroande att konsumtionen ökar
              mest bland kvinnor och att den är som högst i åldrarna 1829 år,
              vilket sammanfaller med den mest fertila perioden i kvinnors liv.
              Jag är också bekymrad över att så många kvinnor fortsätter att
              dricka även efter att de blivit gravida. Enligt studier som gjorts
              vid Helsingforss mödravårdscentraler fortsätter 30 % av alla kvinnor
              att dricka alkohol under graviditeten.
            </seg>
            <seg>
              Studier visar att det finns ett samband mellan missbruk och fosterskador,
              och kunskapen måste öka om att även en måttlig konsumtion kan
              vara förenad med risker. Hälso- och sjukvården har givetvis ett
              stort ansvar, men även skolan och andra instanser som möter unga
              eller arbetar med olika former av prevention måste bli bättre
              på att förmedla budskapet att alkohol och graviditet inte hör
              ihop. Folkhälsoinstitutet driver sedan flera år en kontinuerlig
              kampanj med budskapet att graviditeten ska vara alkoholfri.
            </seg>
            <seg>
              Inom ramen för den nu gällande nationella handlingsplanen för
              att förebygga alkoholskador har Alkoholkommittén tagit flera initiativ
              till att öka allmänhetens kunskap om sambandet mellan alkoholkonsumtion
              och fosterskador och för att förbättra det alkoholförebyggande
              arbetet vid landets mödravårdscentraler. Frågan om gravida missbrukare
              finns också med i Alkoholkommitténs grundutbildning för lokala
              och regionala drogsamordnare. Regeringen har även stöttat flera
              projekt för att utveckla metoder i förebyggande arbete och för
              att upptäcka riskbrukspatienter inom mödrahälsovården. I årets
              budget har sammanlagt 20 miljoner kronor avsatts för att utbilda
              personalen och utveckla rutiner för det alkoholförebyggande arbetet
              inom primärvården, inklusive mödrahälsovården, i samarbete med
              landstingen och det Familjemedicinska institutet Fammi.
            </seg>
            <seg>
              Frågan om tvångsvård av gravida missbrukare har behandlats vid
              ett flertal tillfällen, senast i LVM-utredningens betänkande Tvång
              och förändring år 2004. Där pekar utredaren bland annat på risken
              att en utökning av möjligheten till tvångsvård skulle kunna medföra
              att gravida missbrukare avstår från att ta kontakt med mödravården.
              Å andra sidan kan det finnas tungt vägande skäl för socialtjänsten
              att väga in graviditet vid en LVM-bedömning, bland annat enligt
              uttalande av socialutskottet, eftersom missbruk av narkotika eller
              alkohol i samband med graviditet inte bara riskerar att skada
              barnet, utan också kan innebära risker för kvinnans psykiska hälsa.
            </seg>
            <seg>
              Det är en viktig uppgift för samhället att skydda det ofödda
              barnet genom att på olika sätt stödja den gravida kvinnan. Det
              gäller både genom förebyggande insatser och genom direkta vårdinsatser.
              För att kunna göra detta är det särskilt viktigt att vi följer
              utvecklingen och tar in synpunkter från mödravården och socialtjänsten,
              som hanterar dessa frågor när situationerna uppkommer. Särskilt
              intressant i det sammanhanget är att ta del av de norska erfarenheterna,
              eftersom det där finns en möjlighet att under vissa förutsättningar
              att kvarhålla gravida missbrukare i behandling utan eget samtycke
              under resten av graviditeten.
            </seg>
            <seg>
              För att stärka missbrukarvårdens samtliga delar har regeringen
              avsatt 820 miljoner kronor under 20052007 i ett särskilt statsbidrag.
              En särskild utredare har i uppdrag att överväga och lämna förslag
              till en vårdöverenskommelse mellan staten och kommunerna som förtydligar
              kommunernas åtaganden för att få del av statsbidraget. Satsningen,
              som går under benämningen Ett kontrakt för livet, riktar sig särskilt
              till de socialt och hälsomässigt mest utsatta missbrukarna. Gravida
              kvinnor med ett så avancerat missbruk att det skulle kunna vara
              aktuellt med tvångsåtgärder tillhör enligt min mening utan tvekan
              den gruppen.
            </seg>
            <seg>
              Låt mig slutligen också nämna Socialstyrelsens pågående arbete
              med att ta fram nationella riktlinjer för missbrukarvården, där
              insatser för gravida missbrukare utgör en av fem huvudgrupper.
              Riktlinjerna rör både socialtjänsten och hälso- och sjukvården
              och omfattar förebyggande insatser, identifiering av problem,
              bedömning samt behandling. Avsikten är att med stöd av aktuell
              kunskap om effekten av behandling stödja utvecklingen inom missbrukarvården.
            </seg>
          </u>
          <note type="speaker">
            Anf. 105 AGNETA LUNDBERG (s):
          </note>
          <u who="agneta_lundberg_db6a2e" xml:id="i-916d506e962d6206">
            <seg>
              Herr talman! Jag tackar ministern för svaret, och jag vill säga
              att det är bra att det finns olika aktörer som försöker sprida
              kunskapen om alkoholens skadeverkningar. Ministern tar i sitt
              svar upp att det är angeläget att skydda det ofödda barnet genom
              att stödja gravida kvinnor. Det är ju därför jag har skrivit den
              här interpellationen.
            </seg>
            <seg>
              Vi får väldigt mycket information i samhället, men det är omöjligt
              att ta in allt. Det är naturligt att om man känner att den information
              man får berör en, att man befinner sig i en situation där man
              känner att det här är något som jag berörs av, tar man också till
              sig den på ett helt annat sätt.
            </seg>
            <seg>
              Jag skulle vilja att man ännu tidigare än i dag, i tionde veckan,
              mer riktat vänder sig till den gravida kvinnan, men även till
              den blivande pappan.
            </seg>
            <seg>
              Man kanske inte kan ta proverna det är för tidigt. Men det finns
              ju olika sätt att göra det här på. Det kan ske via apoteken, när
              man säljer graviditetstest. Det finns också många andra olika
              sätt att nå kvinnorna på. Till mödravårdscentralerna går ju både
              kvinnan och den blivande pappan, och det är viktigt att de går
              bägge två. Man ska stödja kvinnan, men det är också viktigt att
              man tar upp detta med den blivande fadern. Man ska fråga vilken
              uppväxt han tänker erbjuda det blivande barnet. Det är inte bara
              under graviditeten som alkoholen har skadeverkningar, utan det
              är under uppväxten också. Det är alltså ett eget delat ansvar.
            </seg>
            <seg>
              I den tionde veckan har man i dag ett inskrivningsformulär, där
              man tar upp detta och ställer många frågor. Man tar också upp
              frågan om alkoholkonsumtionen både tre månader innan graviditeten
              och efter den. Men den information som man får då går inte vidare
              till Socialstyrelsen. Den är alltså inte föremål för någon statistik.
              Jag tycker att det vore nödvändigt, framför allt när vi ser den
              ökande alkoholkonsumtionen, som ministern också talade om. Det
              är så pass många som 30 % som fortsätter att dricka fast de vet
              om att de är gravida. Då är det viktigt att samhället vet om att
              detta ökar ännu mer och att vi då kan sätta in insatser.
            </seg>
            <seg>
              Som jag ser det är det också en viktig markering till barnmorskorna.
              Samhället ser det som viktigt att kartlägga konsumtionen. Då tror
              jag att man skulle kunna föra en annan diskussion.
            </seg>
            <seg>
              Min fråga till ministern är om den här informationen är någonting
              som ministern också tycker att det är angeläget att kartlägga.
              Är ministern beredd att ytterligare prioritera åtgärder när det
              gäller att minska gravida kvinnors alkoholkonsumtion?
            </seg>
          </u>
          <note type="speaker">
            Anf. 106 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-5cf9c9b6bbabc257">
            <seg>
              Herr talman! Tack för svaret, ministern! Tack också för medinterpellant
              i detta viktiga ämne!
            </seg>
            <seg>
              Vi är alla med all rätt fortfarande upprörda över neurosedynskadorna.
              Det var totalt ungefär 160 barn som på 60-talet allvarligt fysiskt
              skadades av ett läkemedel. Men jag påstår att vi inte är i närheten
              av samma upprördhet över att 100 barn per år föds med grava alkoholskador
              på grund av moderns alkoholbruk eller missbruk. Vi vet också att
              det finns ett antal som skadas av narkotika. Vi vet att dessa
              100 barn inte kan bli normalfungerande, utan de får på sig ett
              livslångt mycket svårt fysiskt och psykiskt handikapp. Därutöver
              finns det ett jättestort mörkertal. Vi vet inte riktigt hur stort
              det är. Det kan vara något tusental eller några tusental barn
              som föds med mindre svåra alkoholskador. Inte desto mindre är
              de också mycket allvarliga.
            </seg>
            <seg>
              Det är alltså utomordentligt allvarligt med debatt och åtgärder
              i det här ämnet i synnerhet som vi vet att kvinnors dryckesmönster
              har förändrats. 70 % av alla 1314-åringar, både kvinnor och män,
              har varit berusade. Denna relativt nya jämställdhet fortsätter
              upp genom åren och fortfarande är det många som fortsätter att
              dricka också under graviditeten, som redan har sagts.
            </seg>
            <seg>
              Det icke födda barnet blir lika berusat som mamman. Dessutom
              kissar fostret som vi vet ut en del alkohol i fostervattnet och
              dricker det igen. När 30 % av de gravida fortsätter att dricka
              alkohol och det vanliga mönstret är att den gravida kvinnan nås
              först i tredje månaden på mödravården så inser var och en att
              det här är en oacceptabel situation.
            </seg>
            <seg>
              Men läget är inte omöjligt. Det är en rätt vanlig myt att det
              inte finns någon effektiv behandling och att det är slöseri med
              begränsade ekonomiska resurser att behandla missbruk. Men den
              studie som jag hänvisar till i interpellationen är ändå uppmuntrande
              trots att den visar alarmerande saker. Den visar att oerhört mycket
              kan åstadkommas om de gravida kvinnorna nås tidigt under graviditeten.
              Når barnmorskan den gravida i tid med en kartläggning av hur alkoholvanorna
              ser ut och med handfast information om riskerna med alkohol och
              graviditet så visar studien att det fungerar. Det praktiseras
              också på några vårdcentraler med gott resultat.
            </seg>
            <seg>
              Nu vill jag som svar på frågan i min interpellation höra ansvarig
              minister Morgan Johansson i klartext uttala: Ja, vi ska köra detta
              program som har visat sig fungera! Jag tycker inte att det har
              stått riktigt i klartext i det skriftliga. Det har mer varit lite
              allmän välvilja. Jag vill höra i klartext att programmet ska läggas
              ut i hela landet och att vi ska spara stora pengar och stort lidande
              genom att genomföra en fungerande modell i hela riket.
            </seg>
            <seg>
              Det säkra är att vara helt vit under graviditeten. Vi måste också
              efterfråga de metoder som visar sig fungera, och sålla bort andra
              med magrare resultat. Vi ska fokusera på det som fungerar bra.
            </seg>
            <seg>
              Det är också rätt så vanligt att när vi nu inte riktigt vet vilken
              dos som är skadlig så ska vi chansa ibland. Det råder lite av
              den stämningen. Det finns också glättiga budskap om att lite alkohol
              vid festliga tillfällen inte kan vara så farligt. Med sådana käcka
              råd vet vi ju att den alkoholberoende gravida kvinnan kan få ett
              förödande återfall.
            </seg>
            <seg>
              I Norge har man nu nått konsensus, vad jag förstår, om en nationell
              rekommendation. Kan detta vara någonting för Sverige också? Det
              gäller en nationell rekommendation om noll alkohol under graviditet.
            </seg>
          </u>
          <note type="speaker">
            Anf. 107 MARITA ARONSON (fp):
          </note>
          <u xml:id="i-6227f35c7eed4d23" next="cont" who="unknown">
            <seg>
              Herr talman! Först vill jag rikta ett tack till interpellanterna
              som har lyft frågan. Jag tycker att det är bra att vi sätter fokus
              på den. Jag har försökt prata om den här frågan många gånger i
              kammaren det vet ministern. Jag vet också att han var varit engagerad
              i frågan. Jag blir glad när jag hör den oro som ministern känner
              för frågan. Det gäller kvinnor i fertil ålder, som vi vet fortfarande
              dricker mycket även under graviditeten. Det är viktigt att skydda
              det ofödda fostret.
            </seg>
            <seg>
              Men jag blir lite bekymrad när jag läser det svar som interpellanterna
              har fått. Det står att vi ska följa utvecklingen. Jag tycker att
              det är dags för handling.
            </seg>
            <seg>
              För 31 år sedan, 1974 jag har räknat ut att ministern då var
              fyra år, om det stämmer
            </seg>
          </u>
          <note>
            (Statsrådet MORGAN JOHANSSON (s): Just det 1974!)
          </note>
          <u prev="cont" who="unknown">
            <seg>
              Det är alltså inte så konstigt att ministern inte vet detta.
              Jag är så gammal, så jag har varit med länge. Då presenterade
              vi i Göteborg just detta även i Sverige att alkohol skadar fostret.
              Den kunskapen hade funnits i Frankrike och i USA, men nu gjorde
              vi en studie vid barnkliniken på Östra sjukhuset i Göteborg. Vi
              fann att barn blir skadade även i Sverige.
            </seg>
            <seg>
              Vi har vetat jättemycket om den här frågan i 30 år, men på något
              vis tycker jag att den inte riktigt har lyfts fram. En informationskampanj
              startades. Siffrorna gick ned, för kvinnorna drack mindre eftersom
              de visste om detta. Men i dag är vi nästan tillbaka på gå igen.
              Jag tror att det behöver göras mycket.
            </seg>
            <seg>
              Jag pratar ofta med barnmorskor på olika ställen. De kämpar mot
              sina nedskärningar och mot informationen som brister. Det finns
              få behandlingshem för gravida kvinnor som behöver hjälp.
            </seg>
            <seg>
              Jag tycker att det behövs ett nationellt kunskapscentrum. Det
              har jag motionerat om, men jag har fått avslag på det. Mödrahälsovården
              behöver ett stöd. Man behöver ha ett kontinuerligt stöd, annars
              faller frågan bort. Alkohol är lite för gott för att man ska ta
              upp frågan så ofta. På något vis är det svårt att ta upp den,
              utan man låter den vara. Man kanske byter personal, och så är
              kunskapen borta.
            </seg>
            <seg>
              Samverkan i all ära men i en stressad tid finns det inte alltid
              tid för detta. Jag tror att det behöver finnas något centrum i
              Sverige; det kan gärna ligga i Göteborg. Man måste ha en samlad
              kunskap. Vi vet att det ställs få diagnoser i dag på fetalt alkoholsyndrom,
              som det heter. Det ställs många diagnoser på ADHD och damp. När
              det gäller tvångsvård har jag varit mycket i Norge, och jag har
              fått mycket positiva feelings för det. Det hjälper inte alla,
              men man kan ha det som redskap. Om man kan tvångsomhänderta kvinnan
              så gör det att man i alla fall har en möjlighet. Då vet kvinnan
              vad som händer om hon inte skärper sig. Det är ju för fostrets
              skull man gör detta. Man har också en väldigt tydlig nolltolerans
              i Norge, precis som Ulrik sade.
            </seg>
            <seg>
              Är det någon fråga jag kan, så är det denna fråga. Jag har jobbat
              med den i 30 år. Jag har forskat om den, och jag har doktorerat
              på den. Jag säger: Gör ett nationellt kunskapscenter. Varför kan
              vi inte göra det, ministern?
            </seg>
          </u>
          <note type="speaker">
            Anf. 108 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-3a41d563c3c788bd">
            <seg>
              Herr talman! Ulrik Lindgren och Marita Aronson har talat om hur
              många barn det handlar om. Vi är också överens om att de här barnen
              får obotliga och livslånga skador. Men vi har inte kommit så långt
              att vi kan ändra den tvångslagstiftning som finns för att skydda
              barnen, trots att vi vet att detta händer. Det borde vara en självklarhet
              om man vill värna dem.
            </seg>
            <seg>
              Jag läste ministerns svar på Ulrik Lindgrens fråga om missbrukande
              kvinnor och tvångslagstiftningen. Han skriver så klokt där att
              det är viktigt för samhället att skydda det ofödda barnet. Han
              säger också att vi ska följa den norska erfarenheten, och det
              är jättebra. Men sedan säger han ingenting annat än att det finns
              ett eventuellt skydd för barnet, och sedan hänvisar han till ett
              uttalande från socialutskottet. Då tror jag att det är ett uttalande
              som är gjort 1981 i samband med att man behandlade den här lagstiftningen.
            </seg>
            <seg>
              Jag har det uttalandet, och det är så krånglig svenska. Men om
              man gör vanlig svenska av det betyder det egentligen att det inte
              är ett normalt beteende om en kvinna, trots att hon vet att det
              barn hon bär på kan bli skadat, fortsätter sitt missbruk. Om hon
              inte har någon annan psykisk sjukdom kan man anta att hon, efter
              det att hon har fått det här barnet som är skadat, antagligen
              skulle bli psykiskt sjuk när hon inser vad det är hon har gjort.
              Då är det fara för hennes egen psykiska hälsa, och då kan man
              omhänderta henne därför att hennes egen psykiska hälsa förmodligen
              blir skadad sedan. Man talade om mammans hälsa. Man talade inte
              om barnets hälsa.
            </seg>
            <seg>
              Herr talman! Jag tycker att det är synd att man talar om mamman
              men inte om fostret. Det är väldigt otillfredsställande att fostret
              har ett så bräckligt skydd i lagstiftningen. I Norge finns den
              här lagen som ger denna möjlighet. Jag tycker att det har funnits
              möjligheter att ändra den här lagen i Sverige, eftersom man har
              gjort en översyn av den. Tyvärr har inte ministerns kolleger i
              socialutskottet riktigt tagit till sig, haft modet eller kuraget
              att följa det förslag som alliansens partier har lagt fram och
              ställa sig på fostrets sida. De har fortsatt att hävda att det
              bräckliga skydd som finns fortfarande ska gälla.
            </seg>
            <seg>
              Men ärendet är inte avgjort här i kammaren. Jag har en förhoppning
              och en fråga. Är ministern beredd att hjälpa till att påverka
              sina kolleger så att de röstar med den reservation som finns i
              ärendet? Där handlar det om att det inte bara gäller en själv
              och närstående, utan också om att fostret kan komma att skadas
              allvarligt.
            </seg>
          </u>
          <note type="speaker">
            Anf. 109 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-b37a15547d2b6904">
            <seg>
              Herr talman! Precis som några har sagt, känner jag väldigt starkt
              för den här frågan. Det gäller inte bara alkoholfrågan, utan också
              narkotikasituationen. Det föds också 100130 barn av kvinnor som
              har narkotikaproblem. Vi vet att amfetamin ger neurologiska skador
              och ibland också missbildningar. Det här alkoholsyndromet drabbar
              50100 barn. Sedan tillkommer det kanske 100200 barn med alkoholeffekter
              som till exempel koncentrationssvårigheter.
            </seg>
            <seg>
              Jag tror att vi måste göra tre saker. Den ena har ni berört allihop.
              Det handlar om att bli bättre på de förebyggande insatserna. I
              mitt svar pekar jag på det här Fammiprojektet som vi går fram
              med. Det är 20 miljoner kronor till att bland annat utbilda personalen
              i mödravården för att ta de här diskussionerna med de blivande
              mammorna. Det handlar också om insatser till exempel till fortsatt
              forskning.
            </seg>
            <seg>
              När det gäller att upptäcka detta tidigare och att bli bättre
              på att följa det på Socialstyrelsens nivå tycker jag att de saker
              som Agneta Lundberg föreslår absolut är sådant som man skulle
              kunna gå vidare med. Samtidigt ska man kanske också säga att det
              ibland kan vara lite si och så med trovärdigheten när man frågar
              kvinnorna hur mycket de dricker. Därför behöver man djupare forskning
              också, bland annat det som redan har skett i den undersökning
              som ni har hänvisat till där man har kommit fram till att det
              är 30 % här i Helsingfors.
            </seg>
            <seg>
              Vi måste göra bättre förebyggande insatser, och där går vi in
              med pengar.
            </seg>
            <seg>
              Det andra är att missbrukarvården också måste rustas upp. Det
              får aldrig vara så att det finns några väntetider när en gravid
              kvinna söker vård för sitt missbruk. Det får aldrig finnas några
              väntetider i det läget. Det måste finnas avgiftning, vård och
              behandling direkt. Vi kan gärna kalla det för en gräddfil i missbrukarvården
              för gravida. Jag tycker att det är en särskilt prioriterad grupp.
              För många kvinnor blir ju graviditeten en vändpunkt i livet där
              man tar chansen att stiga ur sitt missbruk. Det kan gälla alkohol
              eller narkotika.
            </seg>
            <seg>
              Vi underlättar detta genom att gå in med ganska mycket pengar.
              Det är en satsning på över 800 miljoner på missbrukarvården under
              de kommande åren. I den vårdöverenskommelse som vi ska sluta med
              Sveriges Kommuner och Landsting måste den här gruppen gravida
              uppmärksammas särskilt.
            </seg>
            <seg>
              Den tredje delen har Magdalena Andersson och Ulrik Lindgren varit
              inne på, nämligen LVM. Det är en svår fråga. Frågan är om graviditet
              ska vägas in vid LVM-bedömningen eller inte. Å ena sidan säger
              man att det kan finnas en risk att kvinnan aldrig tar kontakt
              med mödravården om man skulle göra det. Bland annat LVM-utredningen
              landar på den bedömningen. Å andra sidan är riskerna för fostret
              stora, och det gäller även riskerna för kvinnans psykiska och
              fysiska hälsa. Vi kan ta narkotikamissbruket som exempel. Kan
              man verkligen sköta sin graviditet i en knarkarkvart? Det är de
              situationer vi talar om.
            </seg>
            <seg>
              Det är de tungt vägande skäl som jag talar om. Därför vill jag
              göra en ordentlig genomgång av frågan. Jag kommer att ge Socialstyrelsen
              i uppdrag att se vidare på de norska erfarenheterna, det vill
              säga hur tungt väger egentligen det första argumentet som gäller
              riskerna att skrämma bort missbrukande kvinnor från mödravården.
              Finns det någonting att ta på där? Sedan vill jag också lyssna
              på mödravården och socialtjänsten i vårt land för att höra vilka
              erfarenheter de har. Jag tror nämligen att det finns en väldigt
              stor och utbredd frustration, precis som har vittnats om här,
              på många håll, inte minst inom mödravården, för att man gör alldeles
              för lite.
            </seg>
            <seg>
              Jag utesluter inte en lagändring om det skulle behövas, men först
              vill jag be Socialstyrelsen gå igenom problematiken ordentligt.
              Jag ska kanske också tillägga att socialdemokraterna i riksdagen
              är överens om den här linjen. Så försök inte spela ut mig mot
              mina kolleger i socialutskottet!
            </seg>
          </u>
          <note type="speaker">
            Anf. 110 AGNETA LUNDBERG (s):
          </note>
          <u who="agneta_lundberg_db6a2e" xml:id="i-5afa2e32af14e3ca">
            <seg>
              Herr talman! Jag tackar för den utvecklingen av svaret. Jag har
              lyssnat till Mona Göransson när hon har presenterat sin avhandling.
              Sedan har jag besökt många mödravårdscentraler för att se om det
              stämmer i hela landet eller om det är specifikt för Helsingfors.
              Så är det inte, det är exakt samma. Det spelar ingen roll var
              jag har varit någonstans. Det är exakt samma siffror och samma
              erfarenhet.
            </seg>
            <seg>
              Man ska självfallet vidta speciella åtgärder för missbrukande
              kvinnor, men vi får inte glömma bort normalkonsumenterna som inte
              är medvetna om hur farlig alkoholen är. Det har ju visat sig i
              Mona Göranssons avhandling att när de här unga kvinnorna som festar
              lite extra hårt på helgerna blir medvetna om vilken fara det utgör
              för barnet så slutar de. Men de som håller på med att dricka ett
              glas vin då och då upplever inte att de har en hög alkoholkonsumtion
              och tror inte att det är farligt.
            </seg>
            <seg>
              När man inte bara talar om hur många gånger man dricker utan
              kanske får tid till en lite djupare diskussion jag tror nu inte
              på diskussioner timvis så tror jag att man höjer medvetenheten
              även hos dem som tror att de dricker så lite att det inte spelar
              någon roll.
            </seg>
            <seg>
              Barnet tränar andningen i moderlivet. När kvinnan dricker ett
              enda glas vin så slutar barnet träna andningen. Och man behöver
              inte vara begåvad för att räkna ut att det medför skador. Håller
              man då på och duttar och kanske dricker ett glas vin varje dag
              kan det få förödande konsekvenser om man har otur. Därför tycker
              jag att det är viktigt med ytterligare insatser och att man får
              en djupare dialog med framför allt normalkonsumenterna så att
              vi får en högre medvetenhet, eftersom detta har ökat så kraftigt.
            </seg>
          </u>
          <note type="speaker">
            Anf. 111 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-acc349d15fe6d5dc">
            <seg>
              Herr talman! Jag hälsar naturligtvis också som välkommet det
              som ministern säger om att återupprusta missbrukarvården. Det
              har ju under tio års socialdemokratiskt styre väldigt flitigt
              nedrustats i stället inom missbrukarvården. Det är hög tid att
              vända på den utvecklingen. Men det är mycket att göra då, efter
              dessa tio år, och det gäller att de gravida får den gräddfil som
              ministern talar om och att det som visar sig fungera får pengarna.
              Jag tänker då naturligtvis på det som vi har resonerat om redan
              tidigare: Mona Göranssons undersökning och hennes arbete som har
              praktiserats. Jag skulle fortfarande vilja ha ett klart besked:
              Ja, detta ska vi rulla ut i hela landet! Nu ska de gravida nås
              i tid på frivillig väg via MVC!
            </seg>
            <seg>
              Jag hade också en fråga om nationell rekommendation. Det har
              naturligtvis sin betydelse vad vi samlat säger i Sverige för att
              påverka opinionen, attityder och inställning till det här. Finns
              det en nationell rekommendation som i Norge om att vi inte tolererar
              alkohol under graviditet alls det ska vara en helt vit zon, som
              vi har sagt i olika sammanhang så har det förstås också sin betydelse.
              Det får ministern hemskt gärna uttala här också. Det finns många
              förväntningar som vi har att motsvara vad gäller att vi nu ska
              skärpa det här efter alla år Marita Aronson var också inne på
              det av kunskap om detta, då det ändå har hänt så förfärande lite
              på området.
            </seg>
            <seg>
              Beträffande tvång noterar jag att Morgan Johansson inte stänger
              dörren för tvångsvård av gravida. Jag är den förste att instämma
              i att om man talar om tvång så ska man diskutera och genomföra
              en sådan sak med största varsamhet. Tvångsvård i missbrukarvården
              är ju ingenting som vi generellt tror är någon frälsarkrans. Det
              ska man ta med en nypa salt på många vis. Men jag instämmer helhjärtat
              i ministerns skrivna ord här om att det är en oerhört viktig uppgift
              att skydda det ofödda barnet genom att stödja den gravida kvinnan
              och då menar jag att stödja den gravida kvinnan inklusive stöd
              med tvångsinslag. I andra sammanhang är det oerhört centralt att
              skydda det ofödda barnet läkemedel, exponering för kemikalier
              och så vidare så varför skulle det inte vara det på det här området?
            </seg>
            <seg>
              De norska erfarenheterna är ju goda. Jag har inhämtat att man
              där har haft laglig möjlighet till tvångsvård under hela graviditeten
              sedan 1996. På Borgestadsklinikken söder om Oslo, som har vårdat
              två tredjedelar av dessa på Borgestadsklinikken är det en grupp
              på 7080 gravida kvinnor har man gjort ett antal erfarenheter av
              de här årens verksamhet, och de är att de vårdade kvinnorna är
              tacksamma och lättade över att de fick den här möjligheten. Glädjen
              över att ha klarat sitt barn från alkoholskador är ju ovärderlig.
              De undviker därmed också det skuldberg som kommer av att ha skadat
              sitt barn för livet, och klarar därmed också sitt psyke.
            </seg>
            <seg>
              Man kan inte se att hotet om tvång lett till att gravida avstått
              från mödravården. Snarare har hotet, om man säger så, om tvång
              verkat positivt såtillvida att fler har sökt sig till frivillig
              vård för alkoholberoendet, och därmed har det egentligen verkat
              för att fler har kommit i tid. Man kan inte heller se att tvångsinslaget
              gjort att fler valt abort för att slippa tvånget, vilket man också
              kunde frukta. På kliniken menar man i stället att det snarare
              borde vara fler som tvångsvårdas för att skydda både mor och barn.
              Man ser möjligheten till tvång mer som en utsträckt hand. Frågan
              är då: Kan ministern bli tydligare om att vi faktiskt också ska
              genomföra det här som ett verktyg i det här viktiga arbetet?
            </seg>
          </u>
          <note type="speaker">
            Anf. 112 MARITA ARONSON (fp):
          </note>
          <u xml:id="i-5e910a834f0ac1ba" who="unknown">
            <seg>
              Herr talman! Jag känner att klokskap kommer med åren! Jag var
              precis lika gammal som ministern är nu när jag kom fram till detta,
              att alkohol var farligt för fostret. Nu känner jag att ministern
              har förstått detta ända in och tar det här steget att titta på
              Norge och den här frågan om tvångsvård. Det är jättebra! Vi hoppas
              att det ska bli något positivt av det och att det kommer att landa
              i tvångsvård.
            </seg>
            <seg>
              När det gäller vilka metoder man använder och att man ska kunna
              fråga och förbättra missbruksregistret det gjordes ju faktiskt
              en utredning för några år sedan om att det behövde göras förbättringar
              där finns ju i dag något som till exempel Mona Göransson använt,
              nämligen audit. Det är ganska sanningsenliga uppgifter om en kvinnas
              bruk som man får från sådana instrument. Jag tror att det är bra
              Agneta Lundberg var också inne på det om vi nu får ett register
              om detta och förbättrar missbruksregister över huvud taget.
            </seg>
            <seg>
              När det gäller blandmissbruk är det precis som ministern säger.
              Jag har precis träffat två kvinnor som har doktorerat på det här
              i Norge, och de hittade inga kvinnor som bara drack, utan de hade
              också drogmissbruk. Blandmissbruk är alltså så vanligt bland gravida
              kvinnor i dag att det är svårt att hitta så att säga rena alkoholmissbrukare
              rena är fel ord att använda, men ni förstår vad jag menar. Därför
              känns det viktigt att man också tittar på blandmissbruket och
              inte bara på de olika sorter som man missbrukar.
            </seg>
            <seg>
              Återigen: Jag tror att om vi ska klara den här frågan så måste
              vi ha ett nationellt kunskapscenter, och jag fick inget svar på
              min fråga.
            </seg>
          </u>
          <note type="speaker">
            Anf. 113 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-719159276d4880aa">
            <seg>
              Herr talman! Tack, ministern för svaret och för engagemanget
              i frågan. Tyvärr kan vi konstatera att resultatet i Sverige nu
              fortfarande under ganska överskådlig tid kommer att vara att det
              är mammans hälsa som är i fokus och inte barnet. Som jag sade
              i mitt inledningsanförande är det det man har hängt upp uttalandet
              från socialutskottet på.
            </seg>
            <seg>
              Risken att en utredning av LVM skulle göra att man inte går till
              mödravården av rädsla för tvångsomhändertagande har man ju visat
              i Norge inte är så stor.
            </seg>
            <seg>
              Egentligen är det ju bäst om alla låter bli att dricka alkohol
              eller missbruka under graviditeten, men när vi vet att det finns
              blivande mammor som missbrukar så är väl ändå barnet, det ofödda
              barnet, värt en chans att få ett skydd. Man kan konstatera att
              ministern har sagt att han inte är beredd att prata med sina kolleger
              om att se till att det här skyddet kommer nu. Det är ett bra initiativ
              att Socialstyrelsen ska titta på vad som händer i Norge.
            </seg>
            <seg>
              Med det förslag som ministern lägger fram kommer vi att ha flera
              år till med precis samma lagstiftning som i dag. Med det förslag
              som alliansens partier lagt fram i socialutskottet skulle det
              ofödda barnet kunna få ett bättre skydd redan i dag. Det är tråkigt
              att ministern inte vill ställa sig bakom det förslaget och tala
              om att barnet är det viktigaste.
            </seg>
          </u>
          <note type="speaker">
            Anf. 114 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-e980eedbf186c421">
            <seg>
              Herr talman! Nej, det är faktiskt inte så som Magdalena Andersson
              säger. För att vi ska kunna göra förändringar krävs ett beredningsunderlag,
              och det finns inte i dag. Det är precis det beredningsunderlaget
              jag är beredd att tillskapa genom att ge uppdraget till Socialstyrelsen.
              Jag har respekt för motargumenten, och tycker att ni också ska
              ha det, och för risken att de kvinnor som kanske allra mest skulle
              behöva denna hjälp aldrig söker kontakt med mödravården. Det är
              just det som jag vill ha en vägning av för att se om det ligger
              någonting i det. Jag vet att forskningen i Norge pekar åt båda
              hållen, och det är den bedömningen jag alltså vill ha. Men jag
              vill också titta på vad mödravården och socialtjänstpersonalen
              i Sverige säger om detta. Så försök inte, Magdalena Andersson,
              spela ut mig mot socialdemokratiska ledamöter i socialutskottet,
              för det håller inte.
            </seg>
            <seg>
              Sedan tycker jag att Magdalena Andersson, när hon diskuterar
              detta, bör fundera över sitt eget partis alkoholpolitik. Om man
              har en i grunden ganska släpphänt alkoholpolitik är det klart
              att det leder till ökad konsumtion som i sin tur riskerar att
              leda till ännu större problem när det gäller den här frågan.
            </seg>
            <seg>
              Ulrik Lindgren efterlyser en nationell rekommendation om att
              man inte ska dricka alkohol under graviditeten. Den kan jag utfärda
              på stående fot självklart. Det är i linje med vår alkoholpolitik,
              i linje med den alkoholpolitiska handlingsplanen som vi antog
              för några år sedan i riksdagen, i linje med hela det jobb vi gör.
              Det är alltså inte något bekymmer.
            </seg>
            <seg>
              När det gäller ett nationellt kunskapscentrum kan jag nog inte
              ta ställning till det här och nu på samma sätt. Men om vi gör
              en översyn av hur mödravården uppfattar dessa frågor från Socialstyrelsens
              sida, och med tanke på den satsning på det förebyggande arbetet
              som jag vill genomföra det som Familjemedicinska institutet nu
              står för finns det naturligtvis behov av att stärka kunskapsförsörjningen
              på området. Då kommer den också att förstärkas.
            </seg>
            <seg>
              Låt mig sammanfatta vad jag sagt. Jag vill se bättre förebyggande
              insatser. Vi går ut med 20 miljoner kronor till bland annat Familjemedicinska
              institutet men också till forskningsinsatser exempelvis för att
              försöka jobba gentemot mödravården genom att tidigt ta dessa diskussioner,
              denna dialog, med de blivande mammorna. Jag tror att det är just
              det som både Ulrik Lindgren och Agneta Lundberg egentligen söker.
            </seg>
            <seg>
              För det andra handlar det om en gräddfil i missbrukarvården.
              Förmodligen är det så redan i dag att om man är gravid och söker
              hjälp för sitt missbruk får man hjälp direkt. Jag kan inte tänka
              mig att det finns särskilt många fall där man får vända i dörren.
              Låt oss då uttala det och säga att man inte ska behöva vända i
              dörren. Man ska inte behöva komma tillbaka om fjorton dagar eller
              tre veckor för en avgiftning och därefter vård och behandling,
              utan här krävs en omedelbar insats. Låt oss säga det, och låt
              oss säga det tydligt också i samband med den satsning som vi nu
              gör inom missbrukarvården.
            </seg>
            <seg>
              Slutligen har vi LVM-frågan. Jag vill, som sagt, göra en ny genomgång
              av den, och det är därför jag vill ge det här uppdraget. Jag utesluter
              inte en lagändring, men det kan hända att det räcker med att få
              till stånd något slags ändring av praxis och att det kanske inte
              behövs en mer omfattande förändring där. Det vill jag dock inte
              säga än, utan det får vi se först vid en fortsatt genomgång.
            </seg>
          </u>
          <note type="speaker">
            Anf. 115 AGNETA LUNDBERG (s):
          </note>
          <u who="agneta_lundberg_db6a2e" xml:id="i-a684b5592f169fe1">
            <seg>
              Herr talman! Jag vill tacka för en fin diskussion. Jag har full
              respekt för att man gör en utvärdering där man hör både Socialstyrelsen
              och mödravårdscentralerna för att få den kunskapen. Jag tror inte
              att man kan genomföra något om man inte har fullt stöd därifrån.
            </seg>
            <seg>
              Det jag lärt mig under den tid jag rest runt på mödravårdscentralerna
              är att det är uppbackning de behöver, liksom klara riktlinjer
              från centralt håll. Det ger också stöd för att landstingen tar
              tag i frågan då den ju ytterst är deras ansvar.
            </seg>
            <seg>
              Om det ska inrättas ett kunskapscentrum vore det inte så dumt
              att förlägga det till Örnsköldsvik.
            </seg>
          </u>
          <note type="speaker">
            Anf. 116 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-08186bf782c1dc93">
            <seg>
              Herr talman! Jag föreslår alltid Dalarna, men jag kan också tänka
              mig att det förläggs någon annanstans. Jag är så pass generös.
            </seg>
            <seg>
              För Kristdemokraterna är det en solidaritetshandling i ordets
              fulla valör att stödja och skydda både den gravida kvinnan och
              det ofödda barnet. Det är oacceptabelt att hundra barn per år
              invalidiseras för livet och att ett okänt antal, utöver de hundra,
              på olika sätt också handikappas för livet. Fostret har rätt till
              skydd, rätt att få födas utan alkoholskador och utan abstinens.
              Det är hög tid att samhället blir offensivt och menar allvar med
              talet om graviditeten som en alkoholfri zon.
            </seg>
            <seg>
              Jag noterar, herr talman, att vi får en nationell rekommendation
              om att graviditeten ska vara helt vit. Det tackar jag för. Jag
              tackar också för beskedet om de 20 miljonerna för bättre förebyggande
              mödravård och gräddfil i missbrukarvården för gravida. Det som
              möjligen fattas är att vi offensivt nu verkligen ska köra ett
              effektivt program via mödravården i hela landet. Det skulle jag
              vilja höra ministern säga.
            </seg>
            <seg>
              Beträffande tvångsvård eller inte ska frivillighet naturligtvis
              gälla i första hand. Jag vet att det inte minst inom frivilligrörelserna
              i Sverige finns goda exempel på kvinnor som övertalats att under
              graviditeten ta in hos någon av dem. Det har bland dessa kvinnor
              funnits en enorm glädje och lättnad över att det fungerade, över
              att de kunde göra det och fick föda ett friskt barn.
            </seg>
            <seg>
              Men tvång måste enligt min mening också finnas. Vi måste få det
              verktyget i lagstiftningen. Med tanke på de goda erfarenheter
              vi trots allt nu fått från Norge måste också vi få den möjligheten.
              Här tycker jag fortfarande att ministern glider på svaret utesluter
              inte lagändring, kan kanske räcka med praxis. Jag vill ha ett
              klart ja till att även vi får det lagliga verktyget.
            </seg>
          </u>
          <note type="speaker">
            Anf. 117 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-2dfd3a7c0d8aa4c5">
            <seg>
              Herr talman! Jag tycker att det har varit en bra debatt. Jag
              uppfattar att vi i grunden är rätt överens, att det är helt oacceptabelt
              med en situation där drickandet återkommer, kan man säga, under
              graviditeten. Det hänger kanske lite grann ihop med förändrade
              alkoholvanor. För trettio år sedan bestod alkoholkulturen i vårt
              land av öl och sprit. Sedan dess har vinkulturen kommit och därmed
              också ett mer vardagligt drickande. För många är det nog mindre
              dramatiskt att ta med sig vindrickandet in i graviditeten vilket
              kanske är en del av förklaringen till att vi nu ser dessa ökande
              problem. Vi får komma ihåg att sådant som skatter, tillgänglighet,
              öppettider, alltså hela alkoholpolitiken, även har betydelse för
              den här delen av problematiken.
            </seg>
            <seg>
              Jag tycker att det jag talar om är offensivt. Vi gör för det
              första en satsning på det förebyggande arbetet när det gäller
              hälso- och sjukvården generellt genom utbildning i hälso- och
              sjukvård och alkoholfrågor. Där är mödravården och pengar till
              den en mycket viktig del. I min tidigare replik glömde jag nämna
              att vi utöver detta för första gången någonsin också tar fram
              riktlinjer för missbrukarvården det håller Socialstyrelsen nu
              på med där riktlinjerna för de gravida missbrukarna är en av fem
              huvudgrupper som man riktar in sig på. Gräddfil i missbrukarvården,
              inga väntetider, är viktigt att ha.
            </seg>
            <seg>
              Den tredje delen gäller, som jag sade, analyseringen av tvångsvårdssituationen
              där vi värderar argumenten och ser vad som egentligen bär. Mot
              bakgrund av det måste vi fråga både mödravården och socialtjänsten
              hur de ser på den här situationen. Dessutom ska vi se på de norska
              erfarenheterna.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2004/05:561 om propositionen om samhällets
            säkerhet och sårbarhet
          </note>
          <note type="speaker">
            Anf. 118 Försvarsminister LENI BJÖRKLUND (s):
          </note>
          <u xml:id="i-b0649f56c1fd2a00" who="unknown">
            <seg>
              Herr talman! Else-Marie Lindgren har frågat mig vad jag avser
              att vidta för åtgärder för att en proposition om samhällets säkerhet
              och sårbarhet ska kunna läggas fram under hösten 2005 som baseras
              på en bred politisk förankring med bland annat Försvarsberedningens
              rapport som grund.
            </seg>
            <seg>
              Jag har tolkat Else-Marie Lindgrens fråga som att tidpunkten
              för propositionens avlämnande är beroende av att det finns ett
              väl underbyggt underlag och att det finns en bred politisk förankring
              om den fortsatta inriktningen när det gäller åtgärder för samhällets
              säkerhet och sårbarhet.
            </seg>
            <seg>
              I december 2004 beslutades om anvisningar för Försvarsberedningens
              fortsatta arbete med att dels föreslå en samlad strategi med att
              stärka samhällets förmåga inför framtida hot och risker, dels
              behandla frågor som rör samhällets krishantering. Försvarsberedningen
              ska också lämna sin syn på Försvarsmaktens roll och förmåga att
              stödja samhället.
            </seg>
            <seg>
              Julhelgen 2004 drabbades många svenskar av flodvågskatastrofen
              i Asien. Kort därefter svepte stormen Gudrun in över Sverige och
              orsakade omfattande förödelse. Vi måste dra lärdom av hur flodvågskatastrofen
              och stormen i Sydsverige har hanterats, så att vi står bättre
              rustade för katastrofsituationer i framtiden.
            </seg>
            <seg>
              Det sker, precis som Else-Marie Lindgren konstaterar, just nu
              ett omfattande utredningsarbete för att ytterligare bidra till
              att stärka samhällets säkerhet. Bland annat arbetar Katastrofkommissionen
              med att dra lärdom av det inträffade. Dessutom har förlängd utredningstid
              aktualiserats för några väsentliga kommittéer inom området. Bland
              annat kan jag nämna att Informationssäkerhetsutredningen har fått
              förlängd utredningstid till den 9 september 2005.
            </seg>
            <seg>
              Jag instämmer i Else-Marie Lindgrens uppfattning om vikten av
              en politisk samstämmighet om den fortsatta inriktningen. Ett viktigt
              forum som bidrar till detta är som Else-Marie Lindgren säger Försvarsberedningen.
              Försvarsberedningens arbete skapar förutsättningar för en bred
              överenskommelse över partigränserna, och den kommande rapporten
              kommer att vara ett väsentligt underlag för propositionen. Min
              ambition är att regeringen ska presentera en proposition som kan
              behandlas av riksdagen före sommaren 2006.
            </seg>
          </u>
          <note type="speaker">
            Anf. 119 ELSE-MARIE LINDGREN (kd):
          </note>
          <u who="else-marie_lindgren_ead360" xml:id="i-49d412d6494a4891">
            <seg>
              Herr talman! Jag vill inledningsvis tacka för svaret. Jag kan
              utläsa att även statsrådet önskar en bred politisk förankring
              när det gäller frågor som rör landets säkerhet eftersom de är
              viktiga för lång tid framöver.
            </seg>
            <seg>
              Önskan och verklighet stämmer inte alltid överens. Det fick vi
              väl bevisat i det försvarsbeslut som togs förra året. Nu tar vi
              emellertid nya tag. Givetvis önskar både statsrådet och jag att
              vi ska få denna så omfattande proposition, som innehåller delvis
              helt nya områden för oss, till exempel en nationell samlad säkerhetsstrategi
              för Sverige. Här måste vi alla medverka till att vi tar beslut
              i bred enighet. Det berör hela Sveriges befolkning, människor
              som har blivit drabbade och som kan bli drabbade.
            </seg>
            <seg>
              Herr talman! Jag har i min interpellation ställt två frågor.
              Jag har frågat om den viktiga propositionen om säkerhet och sårbarhet
              kommer att läggas fram för riksdagen som planerat till hösten
              2005. Här har jag fått ett svar som säger att den kommer att läggas
              fram före sommaren 2006. Det känns ju bra.
            </seg>
            <seg>
              Men min första fråga till statsrådet i dag handlar om att jag
              önskar en något mer exakt tidpunkt. Man kan faktiskt säga att
              hösten 2005 per definition är före sommaren 2006. Det skulle vara
              önskvärt med besked om ett mer exakt datum.
            </seg>
            <seg>
              Den andra frågan handlar om min oro för att Försvarsberedningen
              inte ska hinna med att lämna en väl underbyggd rapport inom given
              tidsram, nämligen den 15 september. Flera av de utredningar som
              blir avgörande för rapportens innehåll blir inte klara förrän
              efter detta datum. Försvarsberedningens rapport ska ju enligt
              direktivet utgöra underlag för regeringens proposition. Den ska
              bygga sitt ställningstagande på aktuella utredningar i frågan.
            </seg>
            <seg>
              Denna viktiga fråga bemöter inte statsrådet, utan hon talar om
              vikten av en bred förankring i Försvarsberedningen. Därför blir
              min andra fråga till statsrådet i dag: Kommer Försvarsberedningen
              också att få förlängd tid för att få möjlighet att lämna en bra
              rapport med bred förankring? Jag har tidigare märkt att statsrådet
              brukar lägga stor vikt vid Försvarsberedningens rapporter och
              ofta relatera till dem, liksom också Försvarsmakten och andra
              initierade.
            </seg>
          </u>
          <note type="speaker">
            Anf. 120 Försvarsminister LENI BJÖRKLUND (s):
          </note>
          <u xml:id="i-dd2a17aa83d6155c" who="unknown">
            <seg>
              Herr talman! Ja, Else-Marie Lindgren, jag brukar vara mån om
              att få en bred enighet och uppslutning i beredningen. Däremot
              tyckte jag inte att det var regeringen som fallerade när det gällde
              försvarspropositionen. De bedömningar som Försvarsberedningen
              hade gjort ligger faktiskt till grund för den viktiga omställning
              som sker. Det var ett viktigt beslut.
            </seg>
            <seg>
              Jag tycker också att man måste konstatera att det är sällan man
              har möjlighet att ha allt det material man önskar på bordet vid
              ett beslutstillfälle. Utvecklingen sker hela tiden. Nu har vi
              ett område som handlar om krishantering, där inriktningen både
              från regeringen och, som jag uppfattar det, från riksdagens partier
              är att vi ska lära oss av erfarenheterna, forska och ha en kunskapsorienterad
              hållning framöver. Då kommer det alltid att behövas material och
              underlag som kan fördjupa vårt kunnande.
            </seg>
            <seg>
              Det är betydelsefullt att vi går igenom de grundläggande värderingarna
              och får en samlad strategi för krishanteringen. Den är mycket
              vidare än de uppdrag som Katastrofkommissionen och andra utredningar
              har. Vi har också ett tillräckligt bra underlag. Jag tror också
              att det är betydelsefullt att vi i den fortsatta internationella
              diskussionen har en sådan bas och plattform i vårt land. Jag tror
              att det skulle kunna inspirera både kommuner, enskilda organisationer
              och myndigheter i det fortsatta kunskapssökandet.
            </seg>
            <seg>
              Därför, Else-Marie Lindgren, är jag angelägen om en bred samsyn.
              Det är viktigt att eftersträva det. Men det är också viktigt att
              vi kommer till skott i den här frågan. Jag vill lägga fram en
              proposition i så god tid att riksdagen kan behandla den före sommaren.
              Jag hoppas fortfarande att vi ska kunna hålla tidsplanen, och
              jag tror också att Försvarsberedningen ska ha tillräckligt mycket
              material för att kunna göra en riktig bedömning. Sedan kommer
              både Else-Marie Lindgren och jag att behöva lära oss mycket på
              det här området under både 2006 och 2007.
            </seg>
          </u>
          <note type="speaker">
            Anf. 121 ELSE-MARIE LINDGREN (kd):
          </note>
          <u who="else-marie_lindgren_ead360" xml:id="i-b4ec52435eac666a">
            <seg>
              Herr talman! Vi behöver alltid lära oss. Olyckor som drabbar
              oss utan att vi är förberedda lär oss också något.
            </seg>
            <seg>
              I direktivet för Försvarsberedningen från 2004 står det, som
              försvarsministern också anger i sitt svar på min interpellation,
              att beredningen även ska lämna sin syn på Försvarsmaktens roll
              och förmåga att stödja samhället. Detta har diskuterats under
              en längre tid. Jag har i tidigare interpellationer och frågor
              påpekat vikten av att vi politiker ger en klar inriktning om vilket
              vägval Försvarsmakten och övriga myndigheter ska göra.
            </seg>
            <seg>
              Nu utreds frågan igen av den så kallade Egerstedtska utredningen,
              som ska vara klar den 31 augusti 2005, två veckor innan beredningen
              ska lämna sin rapport. Vid en muntlig föredragning av utredaren
              för någon vecka sedan säger han sig behöva ytterligare tid på
              sig. Denna utredning måste Försvarsberedningen lägga stor vikt
              vid i sin rapport om materialet ska bli trovärdigt.
            </seg>
            <seg>
              Utredningen berör två departement, nämligen Försvarsdepartementet
              och Justitiedepartementet. Statsråden och jag har ett förflutet
              inom politiken på lokal nivå. Där var dörren öppen, i varje fall
              för min del, och man hade nära till varandra. Man talades vid
              och löste många frågor väldigt snabbt. Jag utgår nu ifrån att
              de båda statsråden har en nära kontakt i frågan så att ingen tid
              förspills genom att det skjuts på ansvarsfrågan.
            </seg>
            <seg>
              Herr talman! En nyligen genomförd opinionsundersökning från Styrelsen
              för psykologiskt försvar visar på att svenska folket i stor utsträckning,
              ungefär 87 %, anser att Försvarsmakten bör användas för att stödja
              det civila samhället.
            </seg>
            <seg>
              Min fråga är: Kommer statsråden att medverka till förlängning
              av utredningen som Egerstedt nu arbetar med om han begär detta?
              Hur kommer det att påverka Försvarsberedningen, som i sitt uppdrag
              har att ta hänsyn till det som utredningen kommer fram till?
            </seg>
          </u>
          <note type="speaker">
            Anf. 122 Försvarsminister LENI BJÖRKLUND (s):
          </note>
          <u xml:id="i-743ce7a9b16a8639" who="unknown">
            <seg>
              Herr talman! När det gäller inriktningen att Försvarsmakten ska
              kunna stödja polisen vid terroristattentat har både justitieministern
              och jag gjort klart att det är vår uppfattning att så ska kunna
              ske. Det behöver närmare belysas och preciseras.
            </seg>
            <seg>
              Det är därför justitieministern har varit föredragande i regeringsärendet
              när Egerstedts utredning kom till. Det handlar om vilka uppgifter
              och befogenheter, vilken ledning och kompetens, för berörd personal
              som gäller i den typen av ärenden bland annat inom Försvarsmakten.
              Det är regeringens önskan att få fram det underlaget.
            </seg>
            <seg>
              Vi har inte fått in någon hemställan om förlängning av utredningen.
              Det är först om något sådant sker som vi kan ta ställning till
              hur annat arbete skulle påverkas om en förlängning behöver medges.
              Det är för tidigt att göra det.
            </seg>
            <seg>
              Jag tror att det kommer att finnas intressanta områden där vi
              alla skulle önska att vi har lite mer kunskap innan vi måste sätta
              ned foten. Det är det fantastiska med politik. Vi som är politiker
              vet att det ibland är rätt tid göra en samlad bedömning trots
              att vi vet att det nog kan vara ytterligare kunskap som behövs.
            </seg>
            <seg>
              Det här området är just ett sådant område eftersom vi vill ha
              det kunskapsbaserat och utvecklingsinriktat. Därför, Else-Marie
              Lindgren, hoppas jag ändå att varje ledamot i Försvarsberedningen
              ska kunna landa i sitt partis ideologi och sin egen syn på hur
              vi ska få ett bra och starkt stöd i samhällets krishantering.
              Det är inspirerande för alla ute i Sverige som arbetar med de
              frågorna.
            </seg>
          </u>
          <note type="speaker">
            Anf. 123 ELSE-MARIE LINDGREN (kd):
          </note>
          <u who="else-marie_lindgren_ead360" xml:id="i-c9918f3a96b553e0">
            <seg>
              Herr talman! De utredningar som nu finns har hållit på och harvat,
              om jag får uttrycka mig så, under lång tid. Jag menar att det
              skulle vara värdefullt för Försvarsberedningen om man kunde få
              det här underlaget. Det är ändå väldigt viktiga och stora beslut
              och en omfattande proposition som ska läggas fram. Det berör i
              princip hela svenska folket.
            </seg>
            <seg>
              Jag vill tacka för debatten. Jag vill avsluta med att säga att
              jag tycker att vi bör vara överens om att ge alla parter den tid
              som krävs för att vi ska få en så bra proposition som möjligt.
              Samhällets säkerhet och sårbarhet är ett viktigt område. Jag önskar
              att propositionen i sig inte blir sårbar direkt när den läggs
              fram.
            </seg>
          </u>
          <note type="speaker">
            Anf. 124 Försvarsminister LENI BJÖRKLUND (s):
          </note>
          <u xml:id="i-61df06dfddbbc8b6" who="unknown">
            <seg>
              Herr talman! Jag delar Else-Marie Lindgrens syn att det är en
              viktig proposition som vi ska lägga fram. Det var bland annat
              därför som jag tyckte att man skulle sära den från utvecklingen
              av det militära försvaret.
            </seg>
            <seg>
              Det är min bestämda uppfattning mot bakgrund av det stora engagemang
              som finns ute i landet, och också mot bakgrund av hur det internationella
              samarbetet ökar när det gäller sårbarhet och krishantering, att
              det skulle vara av värde att vi kommer till ett ställningstagande
              om en strategi.
            </seg>
            <seg>
              Jag hoppas att den tid som krävs inte ska vara längre än att
              också Sveriges riksdag ska kunna ta ställning till detta kommande
              vår eller före sommaren år 2006. Jag är övertygad om att det på
              några punkter ändå kommer att visa sig att det är sårbart, eftersom
              man behöver mer kunskap.
            </seg>
            <seg>
              Vi får i så fall vara öppna för och erkänna att det finns några
              punkter där ytterligare belysning ska ske. Men strategin, som
              är baserad på grundläggande ideologi och syn på hur arbetet ska
              bedrivas, tror jag att vi kan tillräckligt om för att kunna formulera
              oss om.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2004/05:562 om flytt av arbetstillfällen
            från Karlsborg till Boden
          </note>
          <note type="speaker">
            Anf. 125 Försvarsminister LENI BJÖRKLUND (s):
          </note>
          <u xml:id="i-9194b35f25ab4126" who="unknown">
            <seg>
              Herr talman! Birgitta Carlsson har frågat mig dels vilka åtgärder
              jag kommer att vidta för att förhindra flyttningen av Försvarsmaktens
              logistiks lönekontor från lokalerna i Karlsborgs fästning till
              Boden, dels om jag är beredd att ompröva beslutet.
            </seg>
            <seg>
              Genom riksdagens beslut om försvarspolitisk inriktning i december
              2004 fortsatte omstruktureringen av Försvarsmakten från ett invasionsförsvar
              till ett modernt insatsförsvar. Förändringen innebär bland annat
              att insatsförbanden blir färre. När insatsorganisationen minskas
              kan också Försvarsmaktens grundorganisation reduceras. Riksdagens
              beslut i december innebar därför att ett antal organisationsenheter
              skulle läggas ned. I regleringsbrevet för Försvarsmakten för år
              2005 har regeringen uppdragit åt myndigheten att genomföra dessa
              förändringar.
            </seg>
            <seg>
              Organisationsenheten Försvarsmaktens logistik, FM Log, ansvarar
              för underhållstjänst och stödverksamhet, bland annat ekonomi-
              och lönekontoren. I propositionen om Försvarsmaktens grundorganisation
              i oktober 2004 (prop. 2004/05:43) redovisade regeringen frågor
              om FM Log. Regeringen anförde bland annat att Försvarsmakten bör
              intensifiera de pågående processerna för att ytterligare koncentrera
              verksamheten. Regeringen bedömde att personalstyrkan inom FM Log,
              i förhållande till nuvarande personalramar, kommer att reduceras
              med ca 120 yrkesofficerare och ca 1 600 civila årsarbetskrafter
              till utgången av år 2007.
            </seg>
            <seg>
              Ekonomi- och lönekontoren finns för närvarande i Helsingfors,
              Visby, Karlskrona, Karlsborg och Boden. Försvarsmakten har utrett
              den framtida strukturen för ekonomi- och lönekontoren med inriktningen
              att verksamheten ska rationaliseras och att den kan koncentreras
              till ett enda kontor till 2008. Regeringen beslutade den 21 april
              2005 att detta kontor ska vara lokaliserat till Boden. I anslutning
              till regeringens beslut konstaterade jag att arbetsmarknadsläget
              i Boden är kärvt och att Boden kommer att förlora ytterligare
              arbetstillfällen genom omstruktureringen av försvaret. Samtidigt
              kunde jag konstatera att det finns goda förutsättningar att driva
              den framtida samordnade verksamheten inom FM Logs ekonomi- och
              lönekontor i Boden. Det var en samlad bedömning som låg till grund
              för regeringens beslut att lokalisera kontoret till Boden.
            </seg>
            <seg>
              Den 29 april 2005 informerade Försvarsmakten om hur denna omstrukturering
              ska genomföras. Enligt myndighetens planering ska kontoret i Karlsborg
              avvecklas den 31 mars 2008, varvid ca 60 personer kommer att beröras.
            </seg>
            <seg>
              Jag vill för Birgitta Carlsson och kammaren understryka att statlig
              liksom annan verksamhet löpande måste effektiviseras. Försvarsmakten
              ska därför kontinuerligt rationalisera sin verksamhet. Avvecklingen
              av kontoret i Karlsborg är inte en fråga om flyttning av arbetstillfällen
              från Karlsborg till Boden. Det är i stället en fråga om nödvändig
              anpassning och rationalisering av FM Logs verksamhet till Försvarsmakten
              i övrigt, samt ett nyttjande av den effektiviseringsmöjlighet
              som ligger i att använda modern teknologi.
            </seg>
            <seg>
              Regeringen har således redan fattat beslut i fråga om FM Logs
              framtida ekonomi- och lönekontor. Det är Försvarsmakten som bestämmer
              hur den fortsatta omstruktureringen ska genomföras och i vilken
              ordning ekonomi- och lönekontoren ska läggas ned.
            </seg>
          </u>
          <note type="speaker">
            Anf. 126 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-9a5a0b8e2b59e71d">
            <seg>
              Herr talman! Jag har läst svaret, och jag känner fortfarande
              en frustration över att verksamheten i Karlsborg, som försvarsministern
              säger, ska läggas ned.
            </seg>
            <seg>
              Den 6 mars 2003 invigdes kontoret. Kommunalrådet var glad och
              menade att han hade fått arbetstillfällena till Karlsborg från
              regeringen. I hela kommunen, i hela Skaraborg, var glädjen stor
              över att Karlsborg hade fått möjligheten att få fler arbetstillfällen
              särskilt arbetstillfällen för kvinnor.
            </seg>
            <seg>
              Det är problem i den kommunen, och det finns annan försvarsverksamhet.
              Det är få kommuner som har så hög andel manliga arbetsplatser
              som just Karlsborg har. Det var ett perfekt tillskott till kommunen
              att få en typiskt kvinnlig arbetsplats. Av de 60 personerna är
              57 kvinnor och 3 män. Jag har varit där på studiebesök två gånger.
              Kvinnorna visade en lycka och glädje över att ha fått jobb efter
              att ha gått arbetslösa länge. Flera kvinnor hade flyttat till
              Karlsborg eftersom de inte hade fått jobb i de kommuner de kom
              från. Det fanns också gott om bostäder där.
            </seg>
            <seg>
              Karlsborgsborna, kommunalrådet och jag fick en chock när vi fick
              beskedet. Nu ska försvarsverksamhet tas från Karlsborg, som har
              drabbats så hårt så många gånger. Planerna var när kontoren invigdes
              för två år sedan att utveckla det hela ytterligare. Det finns
              gott om tomma lokaler inom fästningsområdet, som är en anläggning
              byggd för försvarsändamål. Den var omodern redan när den var klar.
              Men försvaret finns kvar, och det är viktigt att det finns verksamhet
              som bedrivs i anläggningen som måste underhållas på olika sätt.
            </seg>
            <seg>
              Det pratas om att inte ta hänsyn till regionalpolitiska skäl
              vid ändringar. Vi kan tycka att det är rätt. När det gäller FM
              Logs organisation hävdas hela tiden att det är en ren verksamhetsfråga.
              Därför ska den frågan över huvud taget inte behandlas politiskt.
              Det är klart att man då ifrågasätter hur det kunde bli så här.
              Karlsborg har faktiskt förlorat över tusen arbetstillfällen. Det
              känns i en liten kommun som Karlsborg som inte har mer än 6 900
              invånare. Från 1950 fram till 2004 har Boden ökat med 211 medan
              Karlsborg har minskat med närmare 3 000 personer. När det var
              som mest var det faktiskt mer än 3 000 personer. Karlsborg har
              under den tiden minskat med närmare 30 %. Det är mycket. Boden
              har vid en jämförelse över tiden ökat. Det är blygsamt, men ändå.
              Bodens förändringar befolkningsmässigt har inte varit i närheten
              av hur det har varit för Karlsborg. Dessutom är det problem med
              att det finns så få kvinnliga arbetsplatser.
            </seg>
            <seg>
              För att få sökande till K 3 i Karlsborg är det också viktigt
              att det finns möjligheter för medföljande kvinnor att få arbete.
              Glädjen har verkligen varit stor.
            </seg>
            <seg>
              Finns det inte en möjlighet, försvarsministern, att låta verksamhet
              finnas kvar i Karlsborg? Det är en kommun som verkligen behöver
              varje arbetstillfälle särskilt kvinnliga arbetstillfällen.
            </seg>
          </u>
          <note type="speaker">
            Anf. 127 Försvarsminister LENI BJÖRKLUND (s):
          </note>
          <u xml:id="i-9cf0e29e12f08030" who="unknown">
            <seg>
              Herr talman! Jag tycker att Birgitta Carlsson väldigt bra uttrycker
              precis de känslor man kan ha inför detta i Karlsborg. Jag förstår
              det. Jag har också fått veta hur glad man var för de renoverade
              lokalerna och den fina verksamheten.
            </seg>
            <seg>
              Men det handlar inte om att flytta ett jobb från Karlsborg till
              Boden. Det handlar om att modern ekonomiteknik gör att det man
              tidigare behövde ha på flera ställen nu, när först och främst
              verksamheten i försvaret blir mycket mindre och vi tar ny teknik
              i anspråk, behövs på bara ett enda ställe i landet. Det är situationen.
              Det är inte så att vi flyttar jobb från Karlsborg till Boden.
              Vi tar bort jobb i Helsingfors, Visby, Karlskrona och Karlsborg.
              Det räcker med dem som finns i Boden. Det är viktigt att komma
              ihåg att grunden är att vi gör en dramatisk neddragning av försvaret.
              Vi utnyttjar också administrativ teknik. Vi vill ha en så liten
              stab och så lite administration som möjligt. Riksdagen har också
              ett behov av att få ut så mycket militära resurser som möjligt
              av de pengar som beviljas för försvarsområdet. Då blir det nödvändigt
              att några orter kommer att drabbas.
            </seg>
            <seg>
              De lokaler som nu finns räknar man med att K 3, specialförbandet,
              som är en viktig resurs och som finns kvar i Karlsborg, kommer
              att behöva. Det behöver utöka sin verksamhet. Jag vet att kommunen
              har gjort ett enastående arbete för att också se till att de officerare
              och civilanställda som finns inom verksamheten i Karlsborg ska
              trivas och ha det bra. De goda förutsättningarna har också varit
              ett av skälen till att det inte blev några förändringar av den
              militära verksamheten i Karlsborg.
            </seg>
            <seg>
              Det går inte att dramatiskt krympa verksamheten i landet utan
              att det får återverkningar. Då handlar det om på vilket sätt Karlsborg
              självt tar tag i sin situation med hjälp av de olika stödformer
              som finns. Vi är nog övertygade om att med den kraft man har visat
              kommer man, tillsammans med de stödformer som finns, att hitta
              en utveckling för kvinnor också i Karlsborg.
            </seg>
          </u>
          <note type="speaker">
            Anf. 128 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-c968548db306ffa9">
            <seg>
              Herr talman! Det som har upprört många är att det är en så kortsiktig
              planering av sådana verksamheter. Man bygger om lokaler för nästan
              30 miljoner. Om de ska tas i bruk för något annat behöver de byggas
              om för kanske minst 10 miljoner till. Även om K 3 behöver fler
              lokaler finns det många tomma lokaler som kanske ligger närmare
              K 3:s anläggningar. Nu är det inga avstånd att tala om eftersom
              allt ligger inom fästningsområdet.
            </seg>
            <seg>
              Fästningen är en otroligt unik anläggning. Det går inte att lägga
              över vilka verksamheter som helst till det området.
            </seg>
            <seg>
              Vi är inte motståndare till en rationalisering. Det är självklart
              att man ska göra allt vad man kan för att hålla ned kostnader.
              Jag sade ingenting om att flytta i mitt anförande eftersom jag
              läste försvarsministerns svar. När man väljer att lägga ned verksamhet
              borde man ändå se sammantaget till hur den kommunen har utvecklats
              och vilka möjligheter som finns.
            </seg>
            <seg>
              Vi måste vara ärliga och säga att efter det att försvaret har
              försvunnit flygvapnet fanns också där tidigare finns det enormt
              mycket tomma fastigheter i Karlsborgs kommun. Jag har aldrig varit
              i någon kommun som har ett så stort fastighetsbestånd i olika
              anläggningar som har funnits i försvarets verksamhet, inte bara
              inom Karlsborgs fästning utan även utanför. Visst används de i
              princip, men i väldigt liten utsträckning, och de står till viss
              del och förfaller. Man har också ett visst ansvar, och då får
              man riva vissa anläggningar. Karlsborgs fästning kan det aldrig
              vara aktuellt att riva, men annat, som finns utanför.
            </seg>
            <seg>
              Det känns för mig nästan huvudlöst att man ska ta verksamhet
              från Karlsborg. Som jag har sagt ett par gånger nu har Karlsborg
              drabbats hårt flera gånger tidigare, just i fråga om militär verksamhet.
              Jag vet inte exakt hur många det var jag har inte tagit reda på
              det men jag vet att det var åtskilliga som flyttade till Karlsborg
              just för att de hade fått det här arbetet där. Det är inte så
              enkelt att få arbete.
            </seg>
            <seg>
              Karlsborg har den näst högsta arbetslösheten bland kvinnor i
              Västra Götaland. Om den här flytten därifrån blir av lär de få
              den högsta arbetslösheten bland kvinnor i Sverige. Det är absolut
              ett problem.
            </seg>
            <seg>
              Jag vädjar till försvarsministern att pröva frågan och undersöka
              möjligheterna att låta det här finnas kvar och att det i så fall
              får växa i stället, i en kommun som har det behovet.
            </seg>
          </u>
          <note type="speaker">
            Anf. 129 Försvarsminister LENI BJÖRKLUND (s):
          </note>
          <u xml:id="i-383e747c38ce670a" who="unknown">
            <seg>
              Herr talman! Jag tror att jag vore falsk om jag lovade att jag
              skulle ändra det beslut som nu är fattat. Det är en avvägning
              som har skett, och den har inte varit lätt. Det är inte så att
              någon av de orter som har blivit berörda har tyckt att det här
              har varit ett enkelt och bra beslut. Det berör ju människor. Oavsett
              hur vi ser på utvecklingen på orterna vet vi att för de enskilda
              personer som berörs av omställningen är det dramatiskt. Jag kan
              inte lova en omställning.
            </seg>
            <seg>
              Däremot har regeringen gjort betydelsefulla näringslivspolitiska
              satsningar i Karlsborgs kommun. Man har fått bidrag med en ordentlig
              summa, 60 miljoner, för investeringar på flottiljområdet och för
              att utveckla det för näringslivsändamål. Det är ett ganska generöst
              bidrag i förhållande till vad man har delat ut på andra områden.
              Kommunen kan få stöd genom EU:s strukturfonder och företagsstöd,
              eftersom man också är ett nationellt stödområde och därför har
              den möjligheten.
            </seg>
            <seg>
              Jag vet att kommunen och kommunledningen i Karlsborg har varit
              mycket energiska för att råda bot på de neddragningar som skedde
              tidigare. Detta kom naturligtvis som ett väldigt dåligt besked
              ovanpå det fina jobb man har uträttat. Men jag är också övertygad
              om att när nu ställningstagandet är gjort och man har förståelse
              för att försvaret ska rationalisera och effektivisera kommer man
              att ta tag i den här situationen och se möjligheter som också
              kommer att förbättra situationen för kvinnor i Karlsborg.
            </seg>
            <seg>
              Jag vore falsk om jag lovade Birgitta Carlsson att jag skulle
              ändra beslutet, därför att det bedömer jag inte vara möjligt.
            </seg>
          </u>
          <note type="speaker">
            Anf. 130 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-4fe919a295582c99">
            <seg>
              Herr talman! Jag bara tillägger det som kommunstyrelsens ordförande
              i Karlsborg sade vid ett antal tillfällen: Hur är detta möjligt,
              att man tar så lite hänsyn till en kommun som har drabbats så
              hårt, att man inte väger in alla skäl till detta? Hur kan det
              vara möjligt att man vill drabba en kommun som Karlsborg på det
              sättet?
            </seg>
          </u>
          <note type="speaker">
            Anf. 131 Försvarsminister LENI BJÖRKLUND (s):
          </note>
          <u xml:id="i-e6f7ffb43f60eed5" next="cont" who="unknown">
            <seg>
              Herr talman! Den omställning av försvaret vi gör, som riksdagen
              vill ha, och där vi i själva grundstrukturen är helt överens,
              har stora effekter på olika orter. Det är en omställning som är
              dramatisk för regioner men också för människor. Det är viktigt
              att komma ihåg att vi gör den därför att vi har ett gynnsamt säkerhetsläge
              och därför att hotbilden ser annorlunda ut. Vi gör den för att
              vi ska få ut så mycket säkerhet som möjligt och stora möjligheter
              att bidra till fred i världen med internationella insatser.
            </seg>
            <seg>
              Om vi inte kommer ihåg det när vi är i riksdagen och ser det
              blir det naturligtvis tungt när vi ser att det har negativa effekter
              på olika orter. Men jag bedömer att vi med andra medel och på
              andra politikområden, och framför allt med den kraft som finns
              lokalt, också kan övervinna de problemen.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 maj
          </note>
          <note>
            Carl-Axel Roslund
          </note>
          <note>
            Cecilia Magnusson
          </note>
          <note>
            Anita Sidén
          </note>
          <note>
            Kjell Nordström
          </note>
          <u prev="cont" who="unknown">
            <seg>
              Luciano Astudillo
            </seg>
          </u>
          <note>
            Nina Lundström
          </note>
          <note>
            Marie Wahlgren
          </note>
          <note>
            Jan Andersson
          </note>
          <note>
            Rocio Fernández
          </note>
          <note>
            Inger René
          </note>
          <note>
            Magdalena Andersson
          </note>
          <note>
            Stefan Hagfeldt
          </note>
          <note>
            Anna Lilliehöök
          </note>
          <note>
            Tobias Billström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 24 maj.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 maj
          </note>
          <note>
            Cecilia Widegren
          </note>
          <note>
            Owe Hellberg
          </note>
          <note>
            Cecilia Widegren
          </note>
          <note>
            Carl-Axel Roslund
          </note>
          <note>
            Jan Lindholm
          </note>
          <note>
            Berit Jóhannesson
          </note>
          <note>
            Rolf Olsson
          </note>
          <note>
            Sermin Özürküt
          </note>
          <note>
            Tina Acketoft
          </note>
          <note>
            Lars Gustafsson
          </note>
          <note>
            Kenneth Johansson
          </note>
          <note>
            Eva Flyborg
          </note>
          <note>
            Anita Sidén
          </note>
          <note>
            Henrik S Järrel
          </note>
          <note>
            Harald Nordlund
          </note>
          <note>
            Tina Acketoft
          </note>
          <note>
            Anna Grönlund Krantz
          </note>
          <note>
            Berndt Sköldestig
          </note>
          <note>
            Christer Nylander
          </note>
          <note>
            Gustav Fridolin
          </note>
          <note>
            Inger Lundberg
          </note>
          <note>
            Gudrun Schyman
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 24 maj.
          </note>
          <note>
            14 § Kammaren åtskildes kl. 16.25.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
