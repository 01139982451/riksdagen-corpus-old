<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--38</head>
          <docDate when="2003-11-28">2003-11-28</docDate>
        </div>
      </front>
      <body>
        <div>
          <note xml:id="i-bbad29045d439e5c-0">
            ﻿
          </note>
          <note xml:id="i-9ad04e09f0fe3804-0">
            Riksdagens protokoll
          </note>
          <note xml:id="i-7c1d405954dce569-0">
            2003/04:38
          </note>
          <note type="date" xml:id="i-92a63bd598cbda9e-0">
            Fredagen den 28 november
          </note>
          <note xml:id="i-6c1a78b5a0059a9d-0">
            Kl. 09:00 - 11:05
          </note>
          <note xml:id="i-993a825dbe6003f4-0">
            1 § Anmälan om fördröjda svar på interpellationer
          </note>
          <note xml:id="i-30d8042d9b8d4338-0">
            Till riksdagen hade inkommit följande skrivelser:
          </note>
          <note xml:id="i-24e3ac16fa6fbca7-0">
            Interpellation 2003/04:108
          </note>
          <note xml:id="i-ba136af00eb235f9-0">
            Interpellation 2003/04:108 av Chatrine Pålsson om vissa sexualbrottsfrågor
          </note>
          <note xml:id="i-90ee60a258eb23e6-0">
            Interpellationen kommer att besvaras den 5 december 2003.
          </note>
          <note xml:id="i-1f059c8c7e74046f-0">
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note xml:id="i-97399f097c47327e-0">
            Thomas Bodström
          </note>
          <note xml:id="i-f3f443f4c4518e8f-0">
            Interpellation 2003/04:109
          </note>
          <note xml:id="i-1d9e81fec85c9f75-0">
            Interpellation 2003/04:109 av Viviann Gerdin om fakturabedrägeri
          </note>
          <note xml:id="i-90ee60a258eb23e6-1">
            Interpellationen kommer att besvaras den 5 december 2003.
          </note>
          <note xml:id="i-1f059c8c7e74046f-1">
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note xml:id="i-97399f097c47327e-1">
            Thomas Bodström
          </note>
          <note xml:id="i-0d908cacaa9d5178-0">
            Interpellation 2003/04:146
          </note>
          <note xml:id="i-a75641ee0e4e602c-0">
            Interpellation 2003/04:146 av Marietta de Pourbaix-Lundin om
            räntebidragen kommer att besvaras fredagen den 12 december.
          </note>
          <note xml:id="i-4f0f1ba63f452243-0">
            Anledningen till dröjsmålet är tjänsteresor.
          </note>
          <note xml:id="i-87a2649b9fa1fc38-0">
            Lars-Erik Lövdén
          </note>
          <note xml:id="i-72c8c9d179d432e5-0">
            Interpellation 2003/04:147
          </note>
          <note xml:id="i-46dbc552cdde835a-0">
            Interpellation 2003/04:147 av Margareta Pålsson om underhåll
            av bostäder kommer att besvaras fredagen den 12 december.
          </note>
          <note xml:id="i-4f0f1ba63f452243-1">
            Anledningen till dröjsmålet är tjänsteresor.
          </note>
          <note xml:id="i-87a2649b9fa1fc38-1">
            Lars-Erik Lövdén
          </note>
          <note xml:id="i-9584ba59e2b22b9c-0">
            Interpellation 2003/04:148
          </note>
          <note xml:id="i-1c83531488f70cdd-0">
            Interpellation 2003/04:148 av Peter Danielsson om kooperativa
            hyresrätter kommer att besvaras fredagen den 12 december.
          </note>
          <note xml:id="i-4f0f1ba63f452243-2">
            Anledningen till dröjsmålet är tjänsteresor.
          </note>
          <note xml:id="i-87a2649b9fa1fc38-2">
            Lars-Erik Lövdén
          </note>
          <note xml:id="i-1ad76e48c3e6744f-0">
            2 § Svar på interpellation 2003/04:107 om avskaffande av reklamskatten
          </note>
          <note type="speaker" xml:id="i-a3c88d1e10b85faf-0">
            Anf. 1 Finansminister BOSSE RINGHOLM (s):
          </note>
          <u xml:id="i-108ef53a21de558d-0" next="cont" who="unknown">
            <seg xml:id="i-5be0809ceafd8ece-0">
              Fru talman! Gunnar Andrén har frågat mig när jag avser att ta
              första steget mot att tillgodose riksdagens begäran att avskaffa
              reklamskatten.
            </seg>
            <seg xml:id="i-39276463a357ea74-0">
              Regeringen uttalade i prop. 1997/98:150 att den anser att reklamskatten
              bör avskaffas. Regeringen konstaterade dock att det vid detta
              tillfälle saknades förutsättningar att finansiera ett totalt avskaffande
              av reklamskatten. Eftersom regeringen ansåg att det förelåg särskilt
              allvarliga problem när det gällde beskattningen av reklamtrycksaker
              föreslogs ett avskaffande av reklamskatten i denna del. Reklamskatten
              på reklamtrycksaker avskaffades den 1 januari 1999.
            </seg>
            <seg xml:id="i-b3bd40a99c53e726-0">
              Frågan om reklamskattens avskaffande prioriterades i budgetberedningen
              2002, men regeringen fann, med beaktande av de budgetpolitiska
              målen, att förutsättningar för finansiering av ett avskaffande
              av den resterande reklamskatten inte förelåg.
            </seg>
            <seg xml:id="i-a503df0f1e8de240-0">
              Även i årets budgetberedning har frågan om reklamskattens avskaffande,
              alternativt stegvisa avskaffande, prövats. Regeringen ansåg att
              det inte heller nu förelåg förutsättningar för finansiering av
              sådana åtgärder. Det är inte möjligt för mig att säga något om
              när förutsättningar för finansiering av sådana åtgärder kommer
              att föreligga.
            </seg>
          </u>
          <note xml:id="i-9e57554128397a86-0">
            Anf. 2 GUNNAR ANDRÉN (fp):
          </note>
          <u prev="cont" who="unknown" xml:id="i-c63adf558d9c7ca5-0">
            <seg xml:id="i-7db6ec479926b27f-0">
              Fru talman! Herr statsråd, ärade publikum, och jag vill särskilt
              nämna Olle som sitter på läktaren och är så flitig att lyssna
              på debatten! Jag vill tacka statsrådet för svaret. Jag har ställt
              interpellationen inte för att åstadkomma något gräl utan för att
              få ett samtal om de för mig och jag tror många andra viktiga frågorna.
            </seg>
            <seg xml:id="i-1b16b50cda6b8c80-0">
              Jag ska genast ta med statsrådet på en resa till hans hembygder.
              Det är inte exakt till Falköping utan till Alingsås som inte ligger
              så långt bort därifrån. Där utkommer en daglig tidning några dagar
              i veckan som heter Alingsås Tidning. Den kämpar hårt mot reklamblad.
              På något sätt är situationen i Alingsås i ett nötskal vad det
              här gäller.
            </seg>
            <seg xml:id="i-9ec0a37ec91107cb-0">
              Det gäller mycket mer än bara inkomster till staten. Det gäller
              hur journalistiken och samhällsbevakningen i vid mening ska se
              ut. Det är egentligen det budskap jag vill skicka med statsrådet.
              Om man bara ser det som en ren skattefråga blir perspektivet alltför
              snävt. Nu handlar det om vilken samhällsbevakning vi ska ha, vilka
              möjligheter människor ska ha att skriva insändare, och så vidare.
            </seg>
            <seg xml:id="i-14b31a28957b2c9a-0">
              I det avseendet blir jag väldigt besviken när svaret är att det
              inte finns någon som helst tidsplan för när man kan avskaffa skatten.
              Det är inte så mycket därför att riksdagen och dess skatteutskott
              vid flera tillfällen uttalat att man bör göra detta. Jag betvivlar
              i grund och botten inte att statsrådet Ringholm är av samma grundläggande
              mening som vi andra som diskuterar den här frågan, att detta är
              en mycket konkurrenssnedvridande skatt.
            </seg>
            <seg xml:id="i-fcbf34e4dbfbf289-0">
              Jag tror också att man måste komma ihåg att situationen är annorlunda
              på pressområdet än när presstödet infördes i början av 1970-talet.
              Då hade vi en stor mängd andra tidningar. Nu är det ännu angelägnare
              att bevaka att de bevakande tidningarna som finns i allmänhetens
              tjänst, det prenumereras på och betalas för i lösnummerform verkligen
              får goda betingelser. De ska inte råka ut för, som nu är fallet,
              att i praktiken få sämre konkurrensförhållanden än reklamblad.
            </seg>
            <seg xml:id="i-0ac46ab0136b5a39-0">
              Jag skulle vilja fråga statsrådet en sak. Skulle man ändå inte
              kunna försöka att låta utreda eller åtminstone beräkna vad det
              skulle kosta att ta bort reklamskatten för just de dagstidningar
              som är prenumererade eller lösnummerköpta?
            </seg>
            <seg xml:id="i-02c4605501ca2351-0">
              Vi vet att statsintäkterna från hela reklamskatten nu är omkring
              800900 miljoner kronor. För dessa tidningar kan man överslagsvis
              beräkna skatten om jag har förstått den annonskampanj som Tidningsutgivarföreningen
              har till i runda tal 250 miljoner kronor. Det är en summa som
              är betydande men dock hanterlig, som jag uppfattar det, inom ramen
              för hela statsbudgeten. Skatteutskottet har nyligen beslutat ta
              ut skatter för finansministerns räkning för 738 000 miljoner.
              I det sammanhanget är 250 miljoner ändå en hanterlig siffra.
            </seg>
            <seg xml:id="i-ce56c3898a4d0598-0">
              Mitt viktigaste argument för att vilja ha en tydligare markering
              är konkurrensaspekten. Det är inte bra att vi har straffbeskattning
              på journalistiken.
            </seg>
          </u>
          <note type="speaker" xml:id="i-4da1a7d1551f763f-0">
            Anf. 3 Finansminister BOSSE RINGHOLM (s):
          </note>
          <u xml:id="i-108ef53a21de558d-1" next="cont" who="unknown">
            <seg xml:id="i-7ac0be64b51294d8-0">
              Fru talman! Det är klart att det finns både en statsfinansiell
              aspekt på reklamskatten och en medie- och rättspolitisk aspekt.
              Det får alltid vägas samman. Jag tror att vi är överens om att
              i den mån vi kan göra skattesänkningar måste de också finansieras.
              Regeringen har föreslagit några skattesänkningar i höstens budgetproposition,
              och de har finansierats fullt ut. Vi fann det inte vara möjligt
              att hitta en finansiering också för reklamskatten eller del av
              reklamskatten.
            </seg>
            <seg xml:id="i-45db25c23c1336d4-0">
              Ser man dessutom på reklamskattens utformning är den utformad
              på ett sådan sätt att dagspressen är den del som är mest favoriserad.
              Dagspressen har en skattesats på 4 % medan fackpressen och annat
              har en skattesats på 11 %. Det finns redan i dag i de ställningstaganden
              riksdagen tidigare gjort en favorisering av dagspressen.
            </seg>
            <seg xml:id="i-f2e93aac4fc203c6-0">
              Vi har inga delade meningar i sak om detta. Det är fråga om finansiering
              och hur man värderar detta i förhållande till andra områden. Regeringen
              har valt att göra vissa lindringar när det gäller förmögenhetsskatten
              kopplat till fastighetsbeskattningen och lindringar när det gäller
              avskaffande av arvsskatten mellan makar exempelvis. Vi har bedömt
              dem vara mer prioriterade helt enkelt. Den finansiering vi har
              funnit har täckt de områdena men inte fler områden.
            </seg>
            <seg xml:id="i-6633ddb84084768c-0">
              Därför måste reklamskatten finnas med i den fortsatta diskussionen
              bland alla de andra önskemål som nu finns om skattesänkningar.
              Jag får som finansminister dagligen propåer om att sänka den ena
              och den andra skatten. Om jag skulle villfara de beställningarna
              hade vi nog hamnat i samma ekonomiska krissituation som en del
              länder gjort ute i Europa. Det kommer vi definitivt inte att medverka
              till.
            </seg>
            <seg xml:id="i-e531abdc0312b256-0">
              Därför är det bara om det finns realistiska finansieringsförslag
              som den här diskussionen kan återupptas. I annat fall handlar
              det om prioriteringar av olika skatteändamål och finansieringsmöjligheter
              även i fortsättningen.
            </seg>
          </u>
          <note xml:id="i-dd3eee741f246a15-0">
            Anf. 4 GUNNAR ANDRÉN (fp):
          </note>
          <u prev="cont" who="unknown" xml:id="i-c63adf558d9c7ca5-1">
            <seg xml:id="i-5af73232e74312f0-0">
              Fru talman! Det blir lätt så att man hamnar i en diskussion med
              statsrådet Ringholm där utgångspunkten blir just statsfinanserna.
              Jag har förståelse för att det är en övergripande ståndpunkt.
              Men jag har en annan övergripande ståndpunkt, nämligen att rädda
              så många tidningar som möjligt. Det gäller också samhällsbevakningen.
              Jag utgår från att man väger in frågan om samhällsbevakningen
              i den pressutredning som statsrådet Ulvskog avser att tillsätta.
            </seg>
            <seg xml:id="i-986d2a0e33762c8c-0">
              Jag tycker att det som statsrådet sade om att dagspressen är
              gynnad i förhållande till fackpressen är alldeles korrekt. Men
              ett problem har uppstått sedan skatten infördes, nämligen att
              vi har fått andra reklamformer som radio- och TV-reklam och där
              utgår ingen skatt alls. Det finns alltså tre skattesatser.
            </seg>
            <seg xml:id="i-f265ad6455480637-0">
              Man måste konstatera att en betydande del av den reklam som tidigare
              hade gått direkt till dagstidningar och hjälpt den goda journalistiken
              nu går i TV. Den är helt och hållet annonsskattebefriad eller
              reklamskattebefriad, som det heter nuförtiden.
            </seg>
            <seg xml:id="i-ba20c873665e08d6-0">
              Det är alldeles sant som statsrådet sade att detta inte är den
              kompletta sanningen, utan om man ska ha hela bilden så måste man
              komplettera med detta. Jag tror också att man måste se till hur
              utvecklingen har varit inte bara just för reklamskatten utan också
              beakta hur konkurrenssituationen inom dagstidningsvärlden har
              blivit.
            </seg>
            <seg xml:id="i-34d2b751d6414711-0">
              Jag har fram till nyligen tillhört en koncern efter Norrlandskusten.
              Där gör en del tidningar, till exempel Sundsvalls Tidning och
              Gefle Dagblad, ganska betydande uppoffringar genom olika konstruktioner
              för att säkra att socialdemokratiska tidningar inte helt och hållet
              tystas. Det låter ju konstigt att det är på det sättet, men inom
              min koncern finns det numera tre stycken socialdemokratiska tidningar.
              Jag finner det angeläget att vi har många pressröster kvar. Då
              måste man från statsmaktens sida se till att skapa förutsättningar
              för det, och det gör man genom bevarande av presstöd.
            </seg>
            <seg xml:id="i-6057a8cd723f864a-0">
              Men det finns också en annan aspekt, nämligen att konkurrensförhållandena
              har ändrats på annonsmarknaden. Jag menar att det kommer ännu
              större hot på annonsmarknaden om vi fortsätter att missgynna om
              jag får använda det ordet vanlig dagspressannonsering i förhållande
              till radio- och TV-intäkter och direktreklam.
            </seg>
            <seg xml:id="i-dca316d302686b53-0">
              Med detta tackar jag statsrådet för svaret och hoppas på en framgångsrik
              prövning av frågan senast till nästa års statsbudget.
            </seg>
          </u>
          <note type="speaker" xml:id="i-ed422f541522d610-0">
            Anf. 5 Finansminister BOSSE RINGHOLM (s):
          </note>
          <u xml:id="i-61352ac6c191cf9b-0" who="unknown">
            <seg xml:id="i-f2995e6f4ee5e6e9-0">
              Fru talman! På en punkt är Gunnar Andrén och jag helt överens.
              Det gäller oron för att vi har många tidningsområden i vårt land
              med monopolsituationer. Tyvärr finns det i en stor del av våra
              tidningsområden bara en tidning, eller i varje fall en dominerande
              tidning. Jag tycker att det som Gunnar Andrén påminner om är en
              intressant utveckling, det vill säga att man på många områden
              har försökt att trygga även andra tidningars överlevnad. Det gäller
              inte bara de insatser som vi gör via presstödet, som har varit
              omfattande och riktigt, utan också via en lokal annonssamverkan
              och även ägarsamverkan, som har skett på olika håll. Jag tycker
              att det är en förtjänstfull utveckling som är värd att stimuleras
              på olika sätt och vis. Detta får väl ingå i den utredning som
              ska göras inför framtiden. Man får se hur man kan hantera detta
              på ett bra sätt.
            </seg>
            <seg xml:id="i-c6d50690a1135acb-0">
              Det är ju ingen positiv utveckling det som har skett under efterkrigstiden
              i Sverige. Från att på många tidningsområden ha haft en ganska
              knivskarp konkurrens har det mer och mer blivit en tratt där bara
              en enda produkt har fallit ut. Det är inte heller bra för den
              kvarvarande monopoltidningen att inte få konkurrens. På den punkten
              är vi alltså helt överens. Om vi kan bidra till att förändra mångfalden
              när det gäller tidningsutgivningen både via presstödspolitiken
              och på annat sätt så är det bra.
            </seg>
          </u>
          <note xml:id="i-02a26a6b310a9fdf-0">
            Överläggningen var härmed avslutad.
          </note>
          <note xml:id="i-9333c50c7402000a-0">
            3 § Svar på interpellation 2003/04:61 om arvsskatt för makar
            och samboende
          </note>
          <note type="speaker" xml:id="i-7a2a833462553403-0">
            Anf. 6 Finansminister BOSSE RINGHOLM (s):
          </note>
          <u xml:id="i-108ef53a21de558d-2" next="cont" who="unknown">
            <seg xml:id="i-2f75048f637ea47b-0">
              Fru talman! Per Landgren har frågat mig vad jag avser att göra
              för att komma till rätta med effekterna på arvsskatten som de
              höjda taxeringsvärdena på fastigheter fått för efterlevande makar
              och samboende till dem som avlider under år 2003. Han har vidare
              frågat mig vilken bedömning jag gör av uttalandet i proposition
              2003/04:15 om att retroaktiva skattesänkningar ska ske när särskilda
              skäl talar för det. Slutligen frågar Per Landgren vilka åtgärder
              jag avser att vidta för att vårt lands skatter i framtiden ska
              kunna tas ut på ett etiskt hållbart sätt.
            </seg>
          </u>
          <note xml:id="i-c88e8b62a7f0bbee-0">
            Regeringen har nyligen överlämnat en proposition (prop. 2003/04:15)
            till riksdagen med förslag om att beskattningen av arv till make
            och sambo ska slopas från och med den 1 januari 2004. Förslaget
            grundar sig på Egendomsskattekommitténs förslag i betänkandet
            Egendomsskatter Dämpningsregel för fastighetsskatten och sänkt
            arvsskatt , SOU 2003:3. Kommittén föreslog dock att arvsbeskattningen
            av makar och sambor skulle slopas från och med den 1 juli 2003.
          </note>
          <u prev="cont" who="unknown" xml:id="i-c63adf558d9c7ca5-2">
            <seg xml:id="i-e04f958ced443c68-0">
              De nya taxeringsvärdena för småhus som har åsatts vid 2003 års
              allmänna fastighetstaxering gäller från och med den 1 januari
              2003. Ett av syftena med förslaget om slopad arvsbeskattning av
              makar och sambor är att mildra effekten av den höjning av taxeringsvärdena
              som har skett de senaste åren. Förslaget kommer också att få denna
              effekt.
            </seg>
            <seg xml:id="i-96ea21b3d1d09cec-0">
              Det är regeringens uppfattning att retroaktiv lagstiftning endast
              bör komma i fråga när särskilda skäl talar för det. Möjligheten
              till retroaktiv lagstiftning bör användas endast i undantagsfall.
            </seg>
          </u>
          <note type="speaker" xml:id="i-96934e460fac1541-0">
            Anf. 7 PER LANDGREN (kd):
          </note>
          <u who="per_landgren_365b3c" xml:id="i-e9f56db0f360c066-0">
            <seg xml:id="i-f803e17bcd0cccb5-0">
              Fru talman! Bakgrunden till min interpellation är att de nya
              taxeringsvärden på fastigheter som räknades fram för år 2001 inte
              bara slår hårt mot människor genom fastighets- och förmögenhetsskatten
              utan också drabbar människor på ett särskilt sätt i och med arvsskatten.
            </seg>
            <seg xml:id="i-e22f3866b39bd120-0">
              För närvarande får makar göra ett grundavdrag på 280 000 kronor.
              Det skyddar den efterlevande maken dåligt, framför allt när det
              gäller boendet i områden där taxeringsvärdena har stigit kraftigt.
            </seg>
            <seg xml:id="i-17a0246b8d5f6789-0">
              När jag nu ställer frågan gör jag det också mot bakgrund av att
              den statliga Egendomsskattekommittén har föreslagit ett avskaffande
              av arvsskatten. Detta var ett förslag från bland annat Kristdemokraterna
              i kommittén. Socialdemokraterna gjorde ett lappkast precis före
              justeringssammanträdet, men det var definitivt ett lappkast i
              rätt riktning. Detta ska regeringen ha all heder av.
            </seg>
            <seg xml:id="i-b8fcb12b26939330-0">
              Vi välkomnar förslaget, men när jag ställer frågorna i min interpellation
              så handlar det om de makar som får vara med om att den andra dör
              under året. Frågan gäller inte generellt arvsskatten mellan makar
              och sambor, utan den gäller efterlevande makar och sammanboende
              till dem som avlider under året. Jag vet att det är en känslig
              fråga, men det är det här som frågan handlar om och jag kan bara
              konstatera att jag inte får något svar.
            </seg>
            <seg xml:id="i-5e224ac2f3a11460-0">
              Min andra fråga handlar om regeringens motivering i propositionen.
              Det är ju finansministerns och hela regeringens proposition. Där
              kan man läsa dels om bakgrunden till det förslag som vi har talat
              om här, dels om överväganden. Det står om skälen till regeringens
              förslag. Utan att göra våld på sammanhanget vill jag lyfta fram
              att det står så här: Det är inte rimligt att en efterlevande måste
              sälja sin bostad för att kunna betala arvsskatten. Så står det
              under Överväganden och förslag.
            </seg>
            <seg xml:id="i-1ab7259c61bd4413-0">
              När vi kommer till avdelningen Ikraftträdande så anför regeringen
              att ett antal remissinstanser har sagt att en retroaktiv tillämpning
              borde äga rum. Regeringen säger att det i och för sig skulle tillgodose
              ett av syftena med förslaget, nämligen att mildra effekterna av
              de kraftigt höjda taxeringsvärdena. Men när man då inte gör detta
              så motiverar regeringen och finansminister Bo Ringholm det med
              att det måste föreligga särskilda skäl. Jag kan inte begripa annat
              än att det är en högst rimlig fråga från riksdagen att undra vad
              som avses med rimliga skäl. Jag får inte något svar på detta.
              Vad är särskilda skäl? Särskilda skäl är citatet, och vad är särskilda
              skäl, Bosse Ringholm?
            </seg>
          </u>
          <note type="speaker" xml:id="i-33d7f9b58ae7365d-0">
            Anf. 8 Finansminister BOSSE RINGHOLM (s):
          </note>
          <u xml:id="i-61352ac6c191cf9b-1" who="unknown">
            <seg xml:id="i-23804d1f922007fd-0">
              Fru talman! En huvudregel i vår skattelagstiftning, och framför
              allt i den aktuella finanspolitiska situationen, är ju att varje
              skattesänkning måste finansieras. Jag utgår från att Per Landgren
              delar uppfattningen att vi inte kan ha ofinansierade skattesänkningar.
              Det för oss tillbaka till det tidiga 90-talets borgerliga regering
              som var mästare på ofinansierade skattesänkningar som ledde till
              en ekonomisk katastrof för Sverige. Om vi är överens om den utgångspunkten
              att skattesänkningar ska finansieras på något sätt, tror jag att
              Per Landgren lätt inser det orimliga i detta. Om man i det här
              fallet skulle införa en retroaktiv skattesänkning, skulle man
              då också retroaktivt införa en skattehöjning för att finansiera
              denna skattesänkning? Det strider mot alla principer i vår skattelagstiftning.
              Det är inte möjligt med den typ av lagstiftning som vi har i dagsläget
              att retroaktivt höja skatten för människor. Därmed finns det inte
              heller någon finansieringsmöjlighet för en sådan typ av retroaktiv
              skattesänkning.
            </seg>
            <seg xml:id="i-36304076153f2f15-0">
              Jag vill erinra om att ett skäl till att vi valde att vänta till
              den 1 januari 2004 var att vi inte tyckte det förslag som Egendomsskattekommittén
              hade för finansiering av den här reformen var bra ur generationssynpunkt.
              I praktiken var det de unga familjerna och de unga hushållen som
              skulle få betala sänkningen av arvsskatten. Vi valde då en annan
              typ av finansiering. Det tog tid att gå igenom den frågan och
              hitta en annan typ av finansiering. Det var ingen lätt uppgift
              att hitta en finansiering för den här reformen. Jag har svårt
              att tro att Per Landgren skulle vilja rekommendera en retroaktiv
              finansiering via en retroaktiv skattehöjning. Det strider mot
              alla skatterättsliga principer.
            </seg>
          </u>
          <note type="speaker" xml:id="i-2e0229983114708f-0">
            Anf. 9 PER LANDGREN (kd):
          </note>
          <u who="per_landgren_365b3c" xml:id="i-e9f56db0f360c066-1">
            <seg xml:id="i-a36ec3ca35b546c4-0">
              Fru talman! Jag vet inte om det strider mot de skatterättsliga
              principerna. Här kan och bör man ha två perspektiv. Det ena är
              det fiskala perspektivet. Det är statsmakternas värnande av och
              omsorg om att statskassan ska gå ihop. Det är bra.
            </seg>
            <seg xml:id="i-37b1e17084a3352a-0">
              Men sedan har vi också ett medborgarperspektiv. Jag hävdar att
              regeringen och riksdagen inte kan driva det fiskala perspektivet
              på medborgarperspektivets bekostnad. Här rör det sig om enskilda
              människor som har fått besked om att en sådan här lagändring ska
              ske. I framtiden bör utredningar, regering och riksdag söka andra
              lösningar när det är så känsliga frågor. När man anger ett datum
              blir det också en tid emellan, från den tidpunkt då man har angett
              detta och fram till det datum då det ska träda i kraft. Detta
              drabbar människor på ett alldeles orimligt sätt. Effekten av sättet
              att genomföra den här välkomna lagstiftningen, som är ett stort
              steg framåt, är ju att människor som nu är i kris upplever en
              ångest då man riskerar att dö på fel sida årsskiftet.
            </seg>
            <seg xml:id="i-46596d65e0602d15-0">
              Jag vill höra vad finansministern menar med särskilda skäl. Om
              humanitära skäl inte är särskilda skäl, då finns inte medborgarperspektivet
              när det gäller genomförandet av detta. Vi talar i och för sig
              om små summor, men jag vet att man inte ska ge efter när det gäller
              några summor. Små summor kan vara stora summor. Det beror på vilket
              perspektiv man har och vad man jämför det med. Man har räknat
              med att årskostnaden kommer att vara runt 200 miljoner.
            </seg>
            <seg xml:id="i-ee59f9795da8f278-0">
              Det vi föreslår nu i en gemensam borgerlig motion är att man
              ska genomföra förslaget från kommittén retroaktivt från den 1
              juli alternativt från den dagen då statsministern i riksdagen
              nämnde att den här lagen ska införas.
            </seg>
            <seg xml:id="i-95bace6145d1199e-0">
              Nu har vi i budgetpropositionen för 2004 prejudikat på lagstiftning
              som gäller från samma dag som det uttalas i riksdagen. Där föreslår
              regeringen, med stöd i regeringsformen, att en skattelagstiftning
              rörande statlig skatt ska gälla från den 23 september för att
              förhindra skatteplanering. Regeringsformen innehåller inget förbud
              alls mot retroaktiv lagstiftning när det gäller skattebefrielse
              från orättfärdiga skatter som drabbar, i det här fallet, makar
              och sambor. Det finns inte.
            </seg>
          </u>
          <note type="speaker" xml:id="i-a55bf0bf899b8c98-0">
            Anf. 10 Finansminister BOSSE RINGHOLM (s):
          </note>
          <u xml:id="i-61352ac6c191cf9b-2" who="unknown">
            <seg xml:id="i-32b44ea1a0e4f71b-0">
              Fru talman! Nu måste faktiskt Per Landgren bestämma sig. Först
              säger Per Landgren att skattesänkningar ska finansieras, och det
              är bra om han accepterar det. Men han kan inte å andra sidan säga
              att man måste göra undantag i det enskilda fallet och se det utifrån
              ett humanistiskt perspektiv och inte bry sig om skatteprinciperna.
              Per Landgren låter faktiskt som en kluven liberal, som en vanlig
              folkpartist som har två uppfattningar samtidigt. Den typen av
              uppfattningar har vi nog av. Jag tycker att Per Landgren måste
              ge besked. Står han för de principer vi har om att skattesänkningar
              ska finansieras, så får han hålla sig till det och inte ha den
              andra uppfattningen samtidigt.
            </seg>
            <seg xml:id="i-c2d472b7e6f97914-0">
              Dessutom finns det något som jag tycker är väldigt viktigt i
              det här fallet. Att det finns en viss tidpunkt i ett utredningsbetänkande
              innebär inte att det finns ett löfte från regeringen, riksdagen
              eller någon annan. Att någon i utredningen föreslår en viss tidpunkt
              kan inte anses vara något slags bindande löfte. Det skulle vara
              en våldsam feltolkning av hur vårt statliga utredningsväsende
              fungerar i det fallet.
            </seg>
            <seg xml:id="i-a565f3aaa8da786a-0">
              Till sist måste jag få fråga Per Landgren en sak. Om nu Per Landgren
              delar uppfattningen att vi ska finansiera reformer, på vilket
              sätt ska de här pengarna i så fall tas fram? Hur ska detta finansieras?
              Vilken retroaktiv skattehöjning ska genomföras? Vilken grupp är
              det som retroaktivt ska drabbas av en skattehöjning för att finansiera
              det som Per Landgren efterfrågar? Smit inte från det svaret, Per
              Landgren!
            </seg>
          </u>
          <note type="speaker" xml:id="i-1425ba7755f6444a-0">
            Anf. 11 PER LANDGREN (kd):
          </note>
          <u who="per_landgren_365b3c" xml:id="i-e9f56db0f360c066-2">
            <seg xml:id="i-8e79e29a80ee71f4-0">
              Fru talman! Det var en allvarlig anklagelse att vara en kluven
              liberal. Det måste jag säga.
            </seg>
            <seg xml:id="i-109a61e5e4905f67-0">
              En utredning som föreslår en skattesänkning eller, som i det
              här fallet, ett slopande gör ju det i en viss samordning med Finansdepartementet.
              Det vet alla. Här sitter en besättning, som i det här fallet är
              positiv, på dubbla stolar under finansministern. Förslaget är
              inte bindande, men det finns ju en möjlighet till samordning.
            </seg>
            <seg xml:id="i-252ed8abdb50c4c4-0">
              Sedan tycker finansministern att jag ska bestämma mig om det
              ska finansieras ansvarsfullt eller inte. Det är klart att det
              ska finansieras ansvarsfullt. Men vi kan inte spola bandet baklänges,
              som man säger. Det skulle ha gjorts från början. Jag har drivit
              detta från början. Därför känns den där skarpa frågan lite orättvis.
              Jag har hävdat detta från början i utredningen. Nu har vi hamnat
              i en situation som jag tycker är alldeles ohållbar. Då ska jag
              inte kunna kritisera den ur det statsfinansiella perspektivet.
              Vi måste ha båda perspektiven. Vi kan inte å ena sidan kritisera
              skattebetalare för undandragande i alla möjliga sammanhang och
              till och med för fiffel, bonus och allting och sedan skriva att
              vi behöver en god moral, som skedde i Gunnar Lunds plan för den
              finansiella sektorn, utan att själva tillämpa den goda moralen.
              Statsmakterna måste gå före med gott exempel och ta hänsyn till
              humanitära skäl vid sidan av det statsfinansiella perspektivet.
              Då blir det en bra balans.
            </seg>
          </u>
          <note type="speaker" xml:id="i-6dc6fd0a2cf2faa3-0">
            Anf. 12 Finansminister BOSSE RINGHOLM (s):
          </note>
          <u xml:id="i-61352ac6c191cf9b-3" who="unknown">
            <seg xml:id="i-280df8385e29560a-0">
              Fru talman! Om Per Landgren nu tycker att det är en allvarlig
              beskyllning att uppfattas som en kluven liberal eller folkpartist,
              måste han nog leva med det påståendet så länge han inte kan bestämma
              sig. Frågan är: Ska vi finansiera skattesänkningar? Regeringens
              bestämda svar är: Ja. Jag hoppas att det också är riksdagsmajoritetens
              bestämda svar.
            </seg>
            <seg xml:id="i-f93c2640b3a54bca-0">
              Om Per Landgren delar den uppfattningen kan han bli kvitt beteckningen
              kluven folkpartist. Man kan inte samtidigt ha uppfattningen att
              vi kan göra undantag av humanitära skäl på något enstaka område.
              Det är alltså bara att välja, Per Landgren. Det går att bli kvitt
              beteckningen kluven folkpartist, men i så fall måste du bestämma
              dig.
            </seg>
            <seg xml:id="i-d0c7f215e49fbb35-0">
              Det är vidare viktigt som principfråga, och jag tycker att Per
              Landgren inte medvetet ska missuppfatta vad som sker i utredningsväsendet
              när en utredning lägger fram ett visst förslag. Det sker inte
              i samråd med regeringen och är inte bindande för denna. Regeringen
              har tillsatt utredningen, i det här fallet en parlamentarisk utredning,
              för att få förslag, som också ska vara finansierade. Här har en
              utredning enhälligt föreslagit en viss reform och en viss finansiering.
              Regeringens uppfattning var att det var en bra reform men att
              finansieringen var tveksam med tanke på att den lät den unga generationen,
              de unga familjer som flyttar in i nya bostäder, finansiera arvsskattereformen.
              Vi funderade och tyckte att vi hittade en bättre finansiering
              än den som utredningen hade föreslagit. Vi föreslog att ett beslut
              skulle gälla från och med den 1 januari 2004. Men någon retroaktiv
              finansiering har Per Landgren inte kunnat åstadkomma, och därför
              faller väl också Per Landgrens förslag.
            </seg>
          </u>
          <note xml:id="i-02a26a6b310a9fdf-1">
            Överläggningen var härmed avslutad.
          </note>
          <note xml:id="i-fee9169be33e129e-0">
            4 § Svar på interpellation 2003/04:112 om den enskildes makt
            över arbetstiden
          </note>
          <note type="speaker" xml:id="i-21f69a2fe9dff5be-0">
            Anf. 13 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-0">
            <seg xml:id="i-3e8bca293d110d68-0">
              Fru talman! Erik Ullenhag har frågat mig om
            </seg>
            <seg xml:id="i-385384c4903b7e34-0">
              Jag håller med Erik Ullenhag om att det är viktigt att människor
              får större makt över sin arbetstid. Jag är övertygad om att ett
              ökat inflytande för individen över arbetstidens förläggning är
              en av flera viktiga åtgärder för att minska de stressrelaterade
              problemen i arbetslivet. Inflytandet över när man arbetar har
              stor betydelse för människors möjlighet att planera sin tid och
              för möjligheten att kombinera arbetsliv och livet i övrigt.
            </seg>
            <seg xml:id="i-e5d2cd58f8715d8f-0">
              Det är också stora skillnader mellan olika grupper på arbetsmarknaden
              i hur stort inflytande man som enskild arbetstagare har över arbetstiden.
              Många tjänstemän har stor möjlighet att påverka sin arbetstid
              medan andra gruppers möjlighet ofta är betydligt mindre. En viktig
              strävan är därför att skapa ökad jämlikhet mellan olika grupper
              på arbetsmarknaden.
            </seg>
            <seg xml:id="i-8bf1dc34d5ce1ed3-0">
              Erik Ullenhag kan känna sig trygg i att jag tycker att det är
              lika viktigt i dag att stärka arbetstagarnas inflytande över arbetstidens
              förläggning som jag gjorde när jag jobbade med KNAS-utredningen.
            </seg>
            <seg xml:id="i-b9f96e43c440b337-0">
              I 121-punktsöverenskommelsen mellan Socialdemokraterna, Vänsterpartiet
              och Miljöpartiet om samarbetet under mandatperioden säger de tre
              partierna att vi vill stärka individens inflytande över arbetstidens
              förläggning i linje med det utredningsförslag som finns i KNAS.
              I budgetpropositionen för 2004 aviserar regeringen att den avser
              att föreslå ändringar som ger den enskilde arbetstagaren ett ökat
              inflytande över arbetstidens förläggning. Inflytandefrågorna är
              alltså inte, som Erik Ullenhag befarar, lagda i byrålådan utan
              i högsta grad aktuella.
            </seg>
            <seg xml:id="i-c4a2c3ad364de4f2-0">
              KNAS lämnade förslag på en rad områden. Den fortsatta hanteringen
              av förslagen tas därför i flera steg. I ett första steg tas förslag
              fram för att åtgärda de brister som EG-kommissionen konstaterat
              i det svenska genomförandet av EG:s arbetstidsdirektiv. Regeringen
              avser att lämna en proposition till riksdagen med förslag om ett
              förtydligat genomförande av arbetstidsdirektivet i början av 2004.
            </seg>
            <seg xml:id="i-1df774c0dd212f07-0">
              Därefter kommer regeringen att ta ställning till förslagen om
              inflytandet över arbetstidens förläggning och de andra förslagen
              från KNAS-utredningen.
            </seg>
          </u>
          <note type="speaker" xml:id="i-238f9996329a16bd-0">
            Anf. 14 ERIK ULLENHAG (fp):
          </note>
          <u who="erik_ullenhag_f3fec1" xml:id="i-36e1204941d40c3c-0">
            <seg xml:id="i-197c76ff5258a762-0">
              Fru talman! Jag vill inledningsvis tacka ministern för svaret.
              Alla politiska partier brottas i dag med den stora utmaningen
              att se till att fler arbetar mer och att färre ska vara sjuka
              hemma och fastna i utanförskap. Det är utmaningen i Sverige.
            </seg>
            <seg xml:id="i-3f7ae81c5d8fe55e-0">
              Flera av de här frågorna har Hans Karlsson själv ansvar för.
              Det är min övertygelse att om man ska minska sjukskrivningarna
              måste man fundera över hur människors liv ser ut. Vad är det som
              gör att människor till slut går in i väggen och säger: Jag orkar
              inte mer. Det är att man inte klarar att få ihop det så kallade
              livspusslet. De som har jobb arbetar mycket. Man hämtar barn på
              dagis, man stressar från det ena stället till det andra, man känner
              att man inte har tid med familjen och med sig själv. Så är det
              november och funkar inte på jobbet, och så ger man upp.
            </seg>
            <seg xml:id="i-b4aca73ff2cce112-0">
              Det där kan vara lite förenklat, men jag tror att det ligger
              ganska mycket i det. Jag tror att vi skulle få fler människor
              att gå till jobbet och arbeta mer ifall de kände att de har en
              reell makt över sin egen tid och över sin egen vardag.
            </seg>
            <seg xml:id="i-c68c0e409a7e4693-0">
              Det är mot den bakgrunden som det förslag som KNAS lämnade för
              snart ett och ett halvt år sedan ska ses. Det innebär att alla
              arbetstagare ska ha en möjlighet att ha en timbank som ger dem
              rätt att ta ut lediga timmar. Behöver man gå med sin gamla mamma
              till sjukhuset kan man göra det. Behöver man träna någon timme
              i veckan eller bara gå runt på stan, kan man ta ut ledighet i
              timmar för detta. Den som under en period behöver gå ned i arbetstid
              kan göra det. Den som vill gå upp i arbetstid under en period
              ska ha den möjligheten.
            </seg>
            <seg xml:id="i-978b982a2e6ecf98-0">
              Detta skulle vara en mycket viktig reform för att öka enskildas
              makt över vardagen. Jag och Folkpartiet delar dock inte den del
              i förslaget som Socialdemokraterna stod bakom och som innebär
              en minskning av antalet arbetade timmar. Vi behöver i Sverige
              inte arbeta mindre utan vi behöver faktiskt arbeta mer.
            </seg>
            <seg xml:id="i-f839c0bbb0a1a48d-0">
              Det fungerar i politiken så att Hans Karlsson i det här läget
              som minister skulle kunna säga: Jag delar inte Erik Ullenhags
              verklighetsbeskrivning. Folkpartiet har fel. Sjukskrivningarna
              skulle inte minska om man ökade den enskilde individens makt över
              arbetstiden. Så säger inte Hans Karlsson. Han säger att han delar
              mitt engagemang. Han säger att han är övertygad om att ett ökat
              inflytande för individen över arbetstidens förläggning är en av
              flera viktiga åtgärder för att minska de stressrelaterade problemen
              i arbetslivet. Så svarar han i denna kammare.
            </seg>
            <seg xml:id="i-48ecf4ef73104459-0">
              Hans Karlsson! Du har ansvar för sjukskrivningarna i Sverige.
              Om du delar min övertygelse att vi kan se till att fler går till
              jobbet ifall vi ökar den enskildes makt över arbetstiden, borde
              vi väl ganska snabbt få se ett förslag presenteras. I det svar
              som vi får i kammaren i dag får vi det kraftfulla beskedet att
              regeringen avser att eventuellt ta ställning till KNAS förslag
              någon gång 2004, när man har genomfört förändringarna i enlighet
              med ett EG-direktiv.
            </seg>
            <seg xml:id="i-a18551f36584c978-0">
              Något som är intressant men lite bekymmersamt med socialdemokratiska
              ministrar i vårt land är att de innan de kommer in i regeringen
              ofta säger ganska mycket spännande saker men att det när de sedan
              kommer in i regeringen händer ganska litet. När de slutar i regeringen
              säger de: Det där borde vi eller jag ha gjort.
            </seg>
            <seg xml:id="i-78754dad50960557-0">
              I det här fallet har Hans Karlsson personligen innan han kom
              in i regeringen skissat på den modell som jag säger är bra. Han
              var ordförande i utredningen, lämnade över förslagen till regeringen
              och hoppades väl när han gjorde det att regeringen skulle genomföra
              dem. Han blev minister och har all möjlighet att genomföra dem,
              men det har på snart ett och ett halvt år inte hänt någonting.
            </seg>
            <seg xml:id="i-11de3294863ef17e-0">
              Det som jag vill ha besked om i dag är åtminstone följande: Vilken
              linje kommer Hans Karlsson att driva när regeringen under nästa
              år ska ta ställning till de förslag som Hans Karlsson själv presenterat?
              Vad tycker du i dag om dessa förslag? Vad kommer ditt förslag
              till dina regeringskolleger att vara när ni ska ta ställning,
              och när kommer ni att ta ställning? Det borde man i alla fall
              få veta, även om vi i dag inte har en aning om när förslaget blir
              verklighet.
            </seg>
          </u>
          <note type="speaker" xml:id="i-290cad6075bf0014-0">
            Anf. 15 ANDERS WIKLUND (v):
          </note>
          <u who="anders_wiklund_0bc422" xml:id="i-7eac10e2fcaedb95-0">
            <seg xml:id="i-68700b4630ad845b-0">
              Fru talman! Jag instämmer i Erik Ullenhags otålighet. Arbetstidskommittén
              överlämnade sitt förslag för ett och ett halvt år sedan till statsrådet
              Mona Sahlin närmare bestämt juni 2002. Om man får tro pressmeddelandet
              vid den tidpunkten såg hon fram mot möjligheten att under hösten
              samma år lägga fram ett lagförslag om flexibel ledighet, dock
              under förutsättning att väljarna gav den socialdemokratiska regeringen
              förnyat förtroende. Vi skriver i dag 2003, och inget lagförslag
              är ännu ens i sikte trots att väljarna gav den socialdemokratiska
              regeringen förnyat förtroende. Man kan undra varför.
            </seg>
            <seg xml:id="i-879db22521cc3910-0">
              Det är glädjande om än lite överraskande att se Folkpartiets
              engagemang i frågan. Med en lite välvillig tolkning av Folkpartiets
              inlägg kan man säga att vi nu är fyra partier i riksdagen som
              nästan är överens. Ju fler desto bättre. Erik Ullenhag vill ha
              timbank och ökat inflytande över arbetstidens förläggning för
              arbetstagarna, men inte för de fem ledighetsdagarna i varje fall
              inte om de inte går att växla mot kontant lön, om jag har tolkat
              Folkpartiets förslag rätt.
            </seg>
            <seg xml:id="i-59970bb3bf2e2bc5-0">
              Arbetstidsminister Hans Karlsson står, såvitt jag kan bedöma,
              fortfarande bakom kommitténs förslag i sin helhet. Det gör också
              vi i Vänsterpartiet. Var Miljöpartiet står i dag har jag inte
              någon bestämd uppfattning om, men vi får utgå från att Miljöpartiets
              ställningstagande i kommittén fortfarande gäller. Därmed borde
              förutsättningarna vara goda för att gå till riksdagen med ett
              konkret förslag. Riksdagsmajoriteten finns på plats med eller
              utan Folkpartiet. Skulle Folkpartiet ansluta sig blir vi fyra
              partier, det vill säga en betryggande majoritet.
            </seg>
            <seg xml:id="i-4fb22afaf1f30ebb-0">
              Det finns många goda skäl att genomföra kommitténs förslag. Jag
              delar helt Erik Ullenhags och Hans Karlssons uppfattningar i den
              frågan om värdet av ett ökat inflytande för arbetstagarna över
              arbetstidens förläggning. Sett ur både ett hälso- och ett jämställdhetsperspektiv
              är kommitténs förslag helt i rätt riktning. Det innebär också
              att de skillnader som i dag finns med olika grupper och branscher
              på arbetsmarknaden utjämnas. Det är ett viktigt rättviseperspektiv.
            </seg>
            <seg xml:id="i-bc5a7c7e50614170-0">
              Det hör också till saken att de föreslagna förändringarna inte
              är dramatiska. Fullt utbyggt innebär kommitténs förslag att arbetstagarna
              ska disponera ungefär 80 timmar mer om året som ska läggas ut
              som ledighet i enlighet med arbetstagarnas önskemål. Det ska naturligtvis
              vara inom rimliga gränser och med hänsyn till verksamhetens krav.
              Det ska även gälla önskemålet att korta den dagliga arbetstiden
              eller veckoarbetstiden. Det är steg helt i rätt riktning sett
              mot bakgrund av utvecklingen i arbetslivet och i samhället i övrigt.
            </seg>
            <seg xml:id="i-ff1d20a1662f2629-0">
              Samhällets kostnader för ohälsan, den demografiska utvecklingen
              och finansieringen av välfärden i framtiden kräver både tillväxt
              och hushållning med resurser inte minst de mänskliga. Därför är
              jag helt övertygad om att som en del i en samlad politik för att
              minska ohälsan och öka arbetskraftsutbudet och tillväxten kan
              kommitténs förslag vara en del av lösningen snarare än en del
              av problemet, vilket många tyvärr tycks anse om förslaget.
            </seg>
          </u>
          <note type="speaker" xml:id="i-9e1c878eb0a26549-0">
            Anf. 16 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-1">
            <seg xml:id="i-04ab581ab5879342-0">
              Fru talman! Jag känner igen diskussionen. Vi deltog alla tre
              i den utredning som vi nu pratar om och vill fullfölja i riksdagen.
              Det är alltså ingen stor skillnad mellan oss i synen på behovet
              av återhämtning under arbetsdagen och under arbetsveckan. Vi är
              överens om att det behövs ett ökat inflytande för löntagarna.
              Den linje som Erik Ullenhag efterfrågar är att vi nu koncentrerar
              oss på att göra det som regeringen ansåg var den första och, av
              formella skäl, mest brådskande delen, nämligen att ta fram en
              lagstiftning för att implementera EU-direktivet. Det är brådskande
              av det enkla skälet att EU-kommissionen har synpunkter på Sveriges
              tempo när det gäller att implementera det direktivet. Det får
              vi respektera.
            </seg>
            <seg xml:id="i-26b34072df7d9540-0">
              Inflytandedelen är också brådskande. Många människor skulle ha
              behov av att få stärkt inflytande. Det är också av det skälet
              som vi mellan Vänsterpartiet, Miljöpartiet och Socialdemokraterna
              i det 121-punktsprogram jag refererade till i mitt interpellationssvar
              är överens om att ta fram förslag till lagstiftning som stärker
              inflytandet. Om Erik Ullenhag hade läst 121-punktsprogrammet hade
              han möjligen inte behövt ställa frågan i dag. Svaret är givet
              för länge sedan, nämligen att också regeringen för sin del vill
              se en sådan förändring.
            </seg>
            <seg xml:id="i-9505926738d1c944-0">
              Det är inte riktigt med sanningen överensstämmande att det har
              gått ett och ett halvt år. Slutbetänkandet från den utredning
              om arbetstiderna som vi pratar om lämnades i somras. Då fullföljde
              utredningen de sista delarna som handlade bland annat om förenkling
              av regelverket. Det är lämpligt att se det hela i ett sammanhang
              och inte behöva återkomma i tre delar med uppföljning av den utredningen.
              Det är väl lämpligt att göra det i två delar om det går. Det är
              också regeringens avsikt att fullfölja den överenskommelse vi
              har med Miljöpartiet och Vänsterpartiet i arbetstidsfrågan, som
              framgår av 121-punktsprogrammet.
            </seg>
          </u>
          <note type="speaker" xml:id="i-b020cbc26e6e070e-0">
            Anf. 17 ERIK ULLENHAG (fp):
          </note>
          <u who="erik_ullenhag_f3fec1" xml:id="i-36e1204941d40c3c-1">
            <seg xml:id="i-af00eee1723c3805-0">
              Fru talman! Jag vet inte om jag blev så mycket klokare av ministerns
              svar. Ministern säger att det inte var ett och ett halvt år sedan
              som förslaget presenterades. Men det vore bra om ministern dementerade
              den verklighetsbeskrivning som Anders Wiklund gav. Var det inte
              så att Hans Karlsson lämnade över ett betänkande till Mona Sahlin?
              Mona Sahlin sade att det är jätteintressant och att man måste
              se till att människor får mer makt över sin arbetstid och att
              det ska komma en proposition i höst bara man får väljarnas mandat.
              Så minns jag verkligheten.
            </seg>
            <seg xml:id="i-3c93a08c331ddf86-0">
              Sedan fick Socialdemokraterna väljarnas mandat. Man vann valet.
              Den enda skillnaden var att man flyttade lite arbetsuppgifter
              i regeringen, och Hans Karlsson fick glädjen och äran av att komma
              in i regeringen och fick ansvar för denna fråga. Det är samma
              person som hade skissat på förslaget. Mona Sahlin hade kraftfullt
              sagt att en proposition skulle läggas fram under hösten om man
              vinner valet. Hans Karlsson blir minister. I dag, snart december
              2003, i princip ett och ett halvt år efter det att Mona Sahlin
              sade att det kanske kommer en proposition under hösten, säger
              Hans Karlsson att regeringen eventuellt ska ta ställning i frågan
              2004. Det är klart att det inte är bra.
            </seg>
            <seg xml:id="i-0ae6486f4cf1c978-0">
              Antingen saknar Hans Karlsson handlingskraft. Det tror inte jag.
              Jag har sett att Hans Karlsson är en handlingskraftig person.
              Eller så vill man egentligen inte införa detta.
            </seg>
            <seg xml:id="i-785f0e2bac0654a0-0">
              Jag har mycket kontakt med väljare. De ringer och säger att det
              var ett bra förslag. När kan det genomföras? Jag svarar att jag
              först måste ha regeringsmakten. Hans Karlsson har regeringsmakten.
              Ändå händer ingenting i frågan om makten över arbetstiden.
            </seg>
            <seg xml:id="i-39b6002a0967027a-0">
              Hans Karlsson säger att om Erik Ullenhag läser 121-punktsprogrammet
              ska han se att det finns någon insmugen formulering om att den
              enskilde ska få ökad makt över arbetslivet. Men faktum är att
              det i människors vardag inte spelar någon roll att det finns en
              bisats insmugen i 121-punktsprogrammet om att ni någon gång i
              framtiden eventuellt ska presentera ett förslag. I människors
              vardag handlar det om att människor i dag i Sverige behöver mer
              makt över sin arbetstid.
            </seg>
            <seg xml:id="i-c46dd75f0f399591-0">
              Hans Karlsson säger också att detta inte är det mest brådskande.
              Då börjar vi hamna i en rejäl åsiktsskillnad. Jag ser att en av
              de huvudsakliga utmaningarna för Sverige är att se till att alla
              de hundratusentals människor som i dag inte går till jobbet för
              att de i stället uppbär sjukersättning kommer till jobbet. Jag
              ser som en av mina huvuduppgifter inom arbetsmarknadspolitiken
              att fundera på hur vi ser till att de som går in i väggen inte
              blir fler. Det är brådskande.
            </seg>
            <seg xml:id="i-a3f42a009f4ce19f-0">
              Vi vet ett mycket enkelt samband att om folk är på arbetet och
              betalar skatt får vi resurser till välfärd. Är folk hemma sjukskrivna
              ser vi problem i skola, sjukvård, välfärd. Det går åt fel håll.
              Detta är för mig mycket brådskande.
            </seg>
            <seg xml:id="i-9c8b1db165ae2975-0">
              Jag omformulerar frågorna. Sedan får jag se om jag får ett svar.
            </seg>
            <seg xml:id="i-4ce71124e4aecd04-0">
              Vad tyckte Hans Karlsson i juni 2002? När trodde Hans Karlsson
              att regeringen skulle presentera ett förslag? Trodde Hans Karlsson
              på Mona Sahlin, det vill säga att det skulle komma en proposition
              under hösten? Om han trodde på Mona Sahlin, vad har hänt som har
              förändrat verkligheten? Säger man en sak före valet och gör en
              annan sak när man hamnar i regeringsställning?
            </seg>
          </u>
          <note type="speaker" xml:id="i-86a72474be50656a-0">
            Anf. 18 ANDERS WIKLUND (v):
          </note>
          <u who="anders_wiklund_0bc422" xml:id="i-7eac10e2fcaedb95-1">
            <seg xml:id="i-d84979d067278153-0">
              Fru talman! Det är helt rätt som Erik säger: Det handlar ju faktiskt
              om människors vardag. Det är det vi pratar om här.
            </seg>
            <seg xml:id="i-b13bbac9c5961d37-0">
              Från SCB:s undersökningar om levnadsförhållanden, som presenterades
              för inte så länge sedan, vet vi i dag att det under 90-talet blivit
              fler arbetstagare som upplever besvär, sömnsvårigheter, oro, ångest
              och att man inte kan slita tankarna från jobbet ens på fritiden.
              Flera arbetstagare upplever också att kraven i arbetslivet har
              ökat men att inflytandet över arbetssituationen minskat samtidigt.
              Det är en mycket olycklig utveckling. När gapet mellan krav och
              kontroll och arbetstagarnas inflytande minskar, vidgas också riskerna
              starkt för att ohälsa utvecklas, och det är det vi ser i dag.
            </seg>
            <seg xml:id="i-b0d3b0c9cbe0c4e3-0">
              Det är ingen tvekan om att arbetslivet behöver reformeras. Vi
              behöver ett mänskligare, mer uthålligt arbetsliv. Även om jag
              är vänsterpartist och borde vara vis av erfarenhet och mycket
              tålig och uthållig så börjar även jag känna mig lite frustrerad
              över att så lite händer. Eftersom vi är åtminstone tre partier
              som är överens kanske fyra till och med borde ju förutsättningarna
              vara på plats för förslag som kan läggas på riksdagens bord, förslag
              som för övrigt också borde kunna ha förutsättningar att vinna
              en bred acceptans över hela arbetsmarknaden. Från Vänsterpartiets
              sida är vi helt klart beredda att diskutera både omfattning och
              takt för genomförande, och även övriga delar av det ursprungliga
              förslaget.
            </seg>
            <seg xml:id="i-2b840727734922b7-0">
              Hans Karlsson! Glöm inte att varje litet steg av verklig rörelse
              är bättre än tusen anföranden, även från den här talarstolen.
              Låt oss tillsammans se till att skapa lite rörelse. Arbetslivet
              behöver den här reformen!
            </seg>
          </u>
          <note type="speaker" xml:id="i-2e36ae39481a7cb5-0">
            Anf. 19 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-2">
            <seg xml:id="i-5d82c298b861db56-0">
              Fru talman! Jag önskar att Erik Ullenhag hade lite större respekt
              för den politiska överenskommelse som vi träffat mellan tre partier,
              det som vi kallar för 121-punktsprogrammet. Det är ingen insmugen
              formulering. Efter valet träffades en överenskommelse om vilken
              politik som ska genomföras gemensamt med majoritet i riksdagen.
              Arbetstidsfrågan var en sådan. Det går inte att misstolka vad
              som står i det programmet. Vi ska införa ett stärkt inflytande
              för löntagarna över arbetstidsfrågan.
            </seg>
            <seg xml:id="i-0c1494b74464b48e-0">
              Det är bra att Erik Ullenhag och Folkpartiet har engagemang i
              den frågan, men gör det inte till den fråga som helt och hållet
              avgör hur ohälsan utvecklas. Det är en del, och det är en synnerligen
              viktig del. Hur arbetsdagen ser ut för människor har betydelse
              också utifrån vilket ledarskap man har och vilken arbetsorganisation
              man har. Det är frågor som vi jobbar med hela tiden, och vi försöker
              lägga fram förslag för att stärka löntagarens ställning i arbetslivet.
              Arbetstidsfrågan är en, och en viktig, del i det.
            </seg>
            <seg xml:id="i-edaf1c61516f8093-0">
              Jag tänker inte ge mig in i något slags psykologisk gissningslek
              om vem som trodde på vem när, utan mitt raka och enkla besked
              är att vi kommer att lägga förslag om förstärkt inflytande över
              arbetstiderna.
            </seg>
          </u>
          <note type="speaker" xml:id="i-197e04b8780f7f94-0">
            Anf. 20 ERIK ULLENHAG (fp):
          </note>
          <u who="erik_ullenhag_f3fec1" xml:id="i-36e1204941d40c3c-2">
            <seg xml:id="i-f79cecc4485cac21-0">
              Fru talman! Jag ber om ursäkt för att jag behöver fastna i historien,
              Hans Karlsson.
            </seg>
            <seg xml:id="i-5405c20b8e910b7d-0">
              I denna talarstol, i slutet av november 2003, säger Hans Karlsson:
              Mitt raka och enkla besked är att vi någon gång kommer att genomföra
              de förändringar som jag själv föreslog för ett och ett halvt år
              sedan.
            </seg>
            <seg xml:id="i-621294943be73b8d-0">
              Det är lite skillnad det, jämfört med Mona Sahlin. Det här var
              en ganska stor fråga. Det var ganska mycket media. Mona Sahlin
              sade: Om ni väljare ger oss mandat så ska jag genomföra Hans Karlssons
              förslag under hösten 2002, eller i alla fall lägga en proposition.
              Det är klart att det har skett en avsevärd glidning.
            </seg>
            <seg xml:id="i-813332d61d0b2931-0">
              Jag tror ju att det är så att Hans Karlsson för ett och ett halvt
              år sedan, när han presenterade sitt förslag, tänkte sig att det
              ganska snart skulle genomföras. Sedan har något hänt. Det jag
              tror har hänt är att LO, Hans Karlssons gamla arbetsgivare, har
              slagit klackarna i backen.
            </seg>
            <seg xml:id="i-f017413d5dcd23a4-0">
              Det är ju så, tyvärr, i svensk politik att det alldeles för ofta
              är någon annan som styr och som vi vet finns med i bakgrunden.
              Är det Socialdemokraterna som styr så är det väldigt många beslut
              som fattas i LO-borgen bortom insyn och kontroll.
            </seg>
            <seg xml:id="i-fb38a040ce5e91cf-0">
              Det kan finnas någon annan förklaring jag vet inte vilken men
              det är klart att det är en förändring när en minister säger: I
              höst ska jag presentera en proposition. Sedan, ett och ett halvt
              år senare, säger ministern: Någon gång i framtiden ska vi genomföra
              denna förändring.
            </seg>
            <seg xml:id="i-576d979b48b42358-0">
              För att lugna Anders Wiklund: Vi är inte helt överens. Folkpartiets
              förslag handlar om att ge den enskilde mer makt över sin arbetstid,
              ha tiden som en bank där man antingen kan ta ut ledighet eller
              pengar. Det är en avsevärd skillnad mot Vänsterpartiets förslag
              som handlar om att man är tvungen att ta ut den här tiden i ledighet.
            </seg>
            <seg xml:id="i-731e66f51c60e32a-0">
              Där kan Hans Karlsson välja. Gå till Folkpartiet eller håll fast
              vid Vänsterpartiet och Miljöpartiet för att få en majoritet i
              denna fråga i riksdagen. Men gör någonting! Presentera någonting!
              Det är ändå ditt eget förslag som nu ligger och väntar i en byrålåda.
              Jag ber om ursäkt för uttrycket du gillade det inte tidigare men
              det är faktiskt så det är.
            </seg>
          </u>
          <note type="speaker" xml:id="i-9949e421de6efcb9-0">
            Anf. 21 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-3">
            <seg xml:id="i-dbad3c09f87ef1c2-0">
              Fru talman! Jag funderade på vad det var som störde Erik Ullenhag,
              och så kom det till slut att Erik Ullenhag misstänker att det
              i själva verket är LO som har bestämt. Jag hade inte kunnat gissa
              att det var det som störde. Det är nämligen inte så. Men kan inte
              Erik Ullenhag prata med LO i stället för att fråga mig vad LO
              tycker? Det vore ju mycket enklare. Snacka med LO, så får Erik
              Ullenhag höra hur LO ser på den här frågan.
            </seg>
            <seg xml:id="i-a0c028ba7ac78ac5-0">
              Det är dessutom inte sant att jag, som Erik Ullenhag säger, inte
              kommer att göra någonting. Om några månader, i vår, kommer det
              ett förslag, en proposition, som tar upp en del i det förslag
              som jag själv var med och utarbetade, nämligen arbetslivsimplementeringen
              i EU-direktivet. Det kommer. Därefter är det min avsikt att också
              komma med förslag om stärkt inflytande.
            </seg>
          </u>
          <note xml:id="i-02a26a6b310a9fdf-2">
            Överläggningen var härmed avslutad.
          </note>
          <note xml:id="i-6245f4e174bddd45-0">
            5 § Svar på interpellation 2003/04:127 om arbetskraftsinvandring
          </note>
          <note type="speaker" xml:id="i-a8667e7cc9276a34-0">
            Anf. 22 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-4">
            <seg xml:id="i-a61589ae4f5ddc52-0">
              Fru talman! Erik Ullenhag har frågat mig dels när jag kommer
              att lägga fram förslag på kommittédirektiv i enlighet med det
              fattade riksdagsbeslutet av den 11 april 2003, dels om jag ämnar
              vidta några åtgärder mot bakgrund av att regeringen, ännu sju
              månader efter riksdagsbeslutet, inte förmått tillsätta utredningen
              i enlighet med riksdagens tillkännagivande. Frågorna ställs mot
              bakgrund av riksdagens tillkännagivande i frågan om arbetskraftsinvandring
              den 11 april 2003 (bet. 2002/03:SfU8, rskr. 2002/03:143).
            </seg>
            <seg xml:id="i-abfacb36f30c03e7-0">
              I ett frågesvar den 22 oktober i år informerade jag om att beredningen
              inom Regeringskansliet av de aktuella kommittédirektiven i princip
              är avslutad, att diskussioner nu pågår med företrädare för Miljöpartiet
              och Vänsterpartiet samt att jag hoppas på ett regeringsbeslut
              inom en snar framtid. Detta gäller fortfarande. När väl beslut
              om kommittédirektiv föreligger bör övriga vederbörliga beslut
              kunna fattas omgående så att kommittén så fort som möjligt ska
              kunna börja arbeta.
            </seg>
            <seg xml:id="i-244076109d9ebada-0">
              I det tidigare frågesvar som Erik Ullenhag refererar till i sin
              interpellation, framhöll jag att en översyn av det aktuella regelverket
              är ett komplext uppdrag. Riksdagens tillkännagivande anger endast
              ramarna för det kommande utredningsarbetet, och det är ofrånkomligt
              att utredningen kommer att behöva ta ställning till en rad till
              kärnuppdraget kopplade frågor. Flera av dessa frågor är både juridiskt
              och politiskt komplicerade. Det är alltså i och för sig inte märkligt
              att det tar en viss tid att ta fram kommittédirektiv i det aktuella
              fallet.
            </seg>
            <seg xml:id="i-60659f3fa148d01a-0">
              Samtidigt medger jag gärna att det är otillfredsställande att
              arbetet med kommittédirektiven har dragit ut på tiden så som har
              skett. Jag vill i det sammanhanget uppriktigt försäkra Erik Ullenhag
              om att det bakom detta inte ligger någon vilja från min sida att
              förhala ett regeringsbeslut i linje med vad riksdagen givit uttryck
              för. Arbetet för att få till stånd ett beslut om kommittédirektiv
              och i övrigt se till att kommittén kan börja arbeta kommer därför
              också fortsättningsvis att ha mycket hög prioritet.
            </seg>
          </u>
          <note type="speaker" xml:id="i-ff62b452fe715d65-0">
            Anf. 23 ERIK ULLENHAG (fp):
          </note>
          <u who="erik_ullenhag_f3fec1" xml:id="i-36e1204941d40c3c-3">
            <seg xml:id="i-8adc3e48e3063b88-0">
              Fru talman! 79 år är någonting som har fastnat i ganska många
              människors medvetande. Det var det som räknades fram när det gällde
              att behålla dagens välfärdsnivå i Sverige: Vi som arbetar i dag
              behöver arbeta fram tills vi är 79 år. De flesta, även i min generation,
              kommer nog inte att vilja arbeta tills de är 79 år. Jag tror att
              många av oss kommer att vilja arbeta längre än i dag, och det
              är väldigt bra.
            </seg>
            <seg xml:id="i-7b1388d7b50c2104-0">
              Vad det här pekar på är, som vi alla vet, att vi blir äldre och
              äldre i Sverige, att färre och färre är i arbetsför ålder och
              att vi har svårare och svårare att klara välfärden. Mot den bakgrunden
              går det upp för alltfler Folkpartiet ändrade ståndpunkt för några
              år sedan att vi behöver en arbetskraftsinvandring till Sverige.
              Sverige behöver människor som kommer hit för att vi ska klara
              vår egen välfärd. Det är det ena benet av arbetskraftsinvandringen.
            </seg>
            <seg xml:id="i-f0790b0a670dd37e-0">
              Det andra benet av arbetskraftsinvandringen är att det också
              handlar om människors möjlighet att röra på sig, att människor
              som vill ta sig till Sverige och bygga sig en framtid här, som
              kan skaffa sig en anställning och kan skaffa sig ett arbete, ska
              kunna få göra det. Jag tror att detta skulle avlasta det svenska
              asylsystemet enormt. De som söker flyktingstatus ska fortfarande
              få flyktingstatus eller skydd på andra grunder, men i dag finns
              det många som söker asyl i Sverige därför att det är enda vägen
              in i Sverige. Om de i stället kunde lägga sin energi på att försöka
              skaffa ett arbete i Sverige och därigenom få stanna skulle det
              vara bra för den enskilda människan och bra för Sverige.
            </seg>
            <seg xml:id="i-7bd80c6d46a9e40d-0">
              I den här frågan har Socialdemokraterna åkt en väldig slalombana
              det senaste året. I valrörelsen var statsminister Göran Persson
              mycket tydlig: Det ska inte bli någon arbetskraftsinvandring i
              Sverige. De som till stor del finansierar socialdemokratins valrörelse,
              LO, var ännu tydligare. De skrev ledare i sin tidning om att Folkpartiet
              vill ha arbetsläger i Sverige, att det är det arbetskraftsinvandring
              innebär.
            </seg>
            <seg xml:id="i-c88fe9a0238fe015-0">
              Då och då skriver Göran Persson artiklar i utländska medier,
              och då har han ett helt annat budskap: Vi behöver arbetskraftsinvandring.
            </seg>
            <seg xml:id="i-fad6251b1278844f-0">
              I vår förra interpellationsdebatt var jag inne på detta att socialdemokratiska
              ministrar säger mycket klokt innan de kommer in i regeringen men
              gör ganska lite när de sitter i regeringen. Sedan avgår de, och
              då berättar de vad de borde ha gjort. Tidigare migrationsministern
              Jan O Karlsson berättade i Göteborg att Europa behöver en omfattande
              arbetskraftsinvandring för att klara att minska främlingsfientlighet
              och för att förbättra integration. Det var hans första tal efter
              att han avgick som minister. Han har helt rätt.
            </seg>
            <seg xml:id="i-4e7a192f437586fd-0">
              Här tycker vi nog olika. Här är det nog så att Socialdemokraterna
              egentligen inte vill ha arbetskraftsinvandring. Poängen med den
              interpellation jag har väckt är att det i detta fall inte spelar
              någon roll, för det finns en annan riksdagsmajoritet. Det fattades
              ett beslut i april i år, mot socialdemokratins vilja, om att vi
              ska utreda hur vi ska få fram ett regelverk för att öppna Sverige
              för arbetskraftsinvandring. Nu har det gått sju månader, och utredningen
              har inte ens tillsatts.
            </seg>
            <seg xml:id="i-c36cb82cb8b33d4f-0">
              I det läget säger Hans Karlsson att det är samarbetspartiernas
              fel. Det är svårt för mig som folkpartist att veta vad Miljöpartiet
              och Vänsterpartiet säger i förhandlingarna om varför ni inte kommer
              överens. Jag tror att det är så att socialdemokratin egentligen
              inte vill detta, och då vill man skjuta det framför sig.
            </seg>
            <seg xml:id="i-3b2f15b7d0bc4d64-0">
              Jag har några frågor som jag vet skulle underlätta era samtal
              med samarbetspartierna, i synnerhet Miljöpartiet. Är ni beredda
              att låta utredningen titta på och utreda om det nya systemet ska
              tillåta att en människa kommer till Sverige och söker arbete på
              plats? Är ni beredda att låta utredningen titta på att människor
              som befinner sig i Sverige av en eller annan anledning och får
              ett arbete här kan få uppehållstillstånd på den grunden?
            </seg>
            <seg xml:id="i-183aac712f6d0f0e-0">
              Svarar du ja på de två frågorna tror jag att du kommer att se
              att du ganska snart har stöd av till exempel Miljöpartiet för
              de direktiv ni har försökt förhandla fram i sju månader.
            </seg>
          </u>
          <note type="speaker" xml:id="i-f22b19b48f846ed5-0">
            Anf. 24 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-5">
            <seg xml:id="i-0ab5577d050e1627-0">
              Fru talman! Det är inte orimligt att Erik Ullenhag kritiserar
              regeringen och mig för att de här kommittédirektiven har dragit
              ut på tiden. Det har tagit längre tid än vad jag själv föreställde
              mig tidigare i höst och efter sommaren, när jag diskuterade detta
              i ett annat sammanhang.
            </seg>
            <seg xml:id="i-276bb8d2eb10bffe-0">
              Vi skyller inte på någon. Jag ser dagligen det arbetsläge vi
              har i departementet, som är ansträngt. Jag ser hur folk sliter.
              Det är ingen ursäkt. Det är en förklaring, som inte är att skylla
              på något. Vi tappade fart i höstas det tror jag alla kan förstå.
              Det är ingen ursäkt. Det är en realitet.
            </seg>
            <seg xml:id="i-4a34b9fe405477ae-0">
              Det är rimligt att regeringen levererar det uppdrag som riksdagen
              har gett till känna. Vi kommer att göra det. Jag kan försäkra
              och jag hoppas att jag blir trodd på orden att denna tidsutdräkt
              inte beror på att regeringen vill förhala därför att regeringen
              har någon annan uppfattning än riksdagsmajoriteten. Vi respekterar
              riksdagsmajoriteten.
            </seg>
            <seg xml:id="i-84aed1c82eb98527-0">
              Därför, Erik Ullenhag, skulle jag i och för sig mycket väl i
              sak kunna diskutera asylpolitiken, invandrarpolitiken och de frågor
              som utredningen egentligen ska handla om. Men av respekt för riksdagens
              tillkännagivande tycker jag inte att det är lämpligt att göra
              det. Jag tycker att det är lämpligt att det får brytas i den utredning
              som riksdagen har begärt ska tillsättas.
            </seg>
            <seg xml:id="i-542b8a36822dff83-0">
              Jag kan också säga, Erik Ullenhag, att vi är eniga om att vi
              måste påbörja arbetet med att se på vilket sätt ökade möjligheter
              till arbetskraftsinvandring kan komplettera övriga åtgärder som
              vidtas för att säkra arbetskraftsutbudet.
            </seg>
            <seg xml:id="i-426499ca6910ba0c-0">
              Som framgått av det jag har sagt, både nu och i interpellationssvaret,
              pågår jobbet intensivt för att få till stånd det beslut om direktiv
              till den parlamentariska utredning som riksdagen har efterfrågat.
            </seg>
          </u>
          <note type="speaker" xml:id="i-d50cd70d36acde65-0">
            Anf. 25 ERIK ULLENHAG (fp):
          </note>
          <u who="erik_ullenhag_f3fec1" xml:id="i-36e1204941d40c3c-4">
            <seg xml:id="i-15b2cf89f518c129-0">
              Fru talman! Låt mig inledningsvis tacka för att ministern säger
              att han ska se till att verkställa det riksdagsbeslut där Socialdemokraterna
              var i minoritet. Jag tar dig på orden; jag tror det också.
            </seg>
            <seg xml:id="i-67610bfaa2cde8e6-0">
              Du får ändå ha en viss förståelse för att jag tycker att det
              är lite märkligt att det sju månader efter ett riksdagsbeslut,
              som gick socialdemokratin emot, om att ta fram ett regelverk för
              att öppna sig för arbetskraftsinvandring fortfarande inte har
              kommit kommittédirektiv.
            </seg>
            <seg xml:id="i-408ec9fe42dc28a5-0">
              Nu försöker jag hjälpa Hans Karlsson i förhandlingarna med Miljöpartiet.
              Jag kan göra det igen.
            </seg>
            <seg xml:id="i-ca5155a132fa19aa-0">
              Är Hans Karlsson beredd att låta utredningen titta på ett system
              för arbetskraftsinvandring som innebär att man kan komma till
              Sverige och söka arbete på plats? Är Hans Karlsson beredd att
              skriva in i direktiven att det ska utredas om den som finns i
              Sverige och får ett arbete eller har befunnit sig i Sverige på
              annan grund, kanske som turist, kan få uppehållstillstånd på den
              grunden? Svarar du ja på de frågorna tror jag att du ganska snart
              kan leverera kommittédirektiv.
            </seg>
            <seg xml:id="i-1358318706b6a1c5-0">
              Problemet i sammanhanget är, i alla fall som jag har förstått
              Miljöpartiet och de signaler jag har fått, att man från regeringens
              sida försöker komma undan riksdagsmajoriteten lite grann genom
              att ge kommittén eller utredningen ett mycket stort och viktigt
              uppdrag. Som jag har förstått det men det kan vara fel var det
              väldigt länge aktuellt att man skulle säga till utredningen: Börja
              med att titta på ifall Sverige behöver arbetskraftsinvandring
              över huvud taget!
            </seg>
            <seg xml:id="i-163dfd1b328a5273-0">
              Det skulle vara helt fel. Det var inte det som riksdagen beställde.
              Riksdagen har en mycket tydlig beställning. Det ska tillsättas
              en utredning för att ta fram ett regelverk för att öppna Sverige
              för arbetskraftsinvandring.
            </seg>
            <seg xml:id="i-781c4d6665751aef-0">
              Även här tror jag att det är ganska bråttom. Jag tror att det
              är bråttom för de människor som har tagit sig till Sverige, som
              arbetar i Sverige men som gör det svart. Jag försvarar inte att
              de gör det svart, men vi vet att vi i denna stad har massor av
              människor som har kommit illegalt som kanske diskar för 20 kr
              i timmen, som inte har någon social trygghet, som inte har några
              rättigheter, som inte har något fack att gå till och som inte
              har någon myndighet att anmäla någon till. För dem är det viktigt
              att vi öppnar för arbetskraftsinvandring.
            </seg>
            <seg xml:id="i-19bffe0fed47fcb0-0">
              Vi vet att det är viktigt för de människor i Sverige som inte
              får vård, i alla fall inte så bra vård som de skulle ha fått ifall
              vi hade öppnat för arbetskraftsinvandring.
            </seg>
            <seg xml:id="i-2fda51fbe2c1048f-0">
              Det ringde en medicinskt ansvarig sjuksköterska från Katrineholm
              till mig. Hon sade så här: Äntligen har vi på vår ortopedavdelning
              fått en fast läkare. Vi har haft stafettläkare år ut och år in.
              De har kommit några månader. Sedan har de försvunnit, och så har
              vi varit utan läkare. Nu har vi fått en kille som kommer från
              den irakiska delen av Kurdistan eller norra Irak som hon uttryckte
              det. Han har jobbat här ett antal månader. Han trivs, och han
              vill stanna.
            </seg>
            <seg xml:id="i-8ceeb4876f952d36-0">
              Han var nöjd. Patienterna var nöjda. Människor fick vård. Men
              dagens regelverk sade: Han ska inte stanna i Sverige. Han får
              åka härifrån.
            </seg>
            <seg xml:id="i-69c48a9fbe078f50-0">
              Hon sade till mig: Jag är helt förtvivlad. Vi är i en situation
              då vi återigen har människor som inte får vård. Vi är fast i ett
              stafettläkarsystem. Det kostar mer för samhället, och det ger
              sämre vård. Så här är det på grund av att socialdemokratin har
              sagt att vi inte ska ha någon arbetskraftsinvandring på det viset
              att en person som får arbete i Sverige ska kunna få stanna.
            </seg>
            <seg xml:id="i-3384e782a61d24b9-0">
              Om Hans Karlsson inte vill svara på frågorna om de framtida kommittédirektiven
              får jag ha respekt för det, men jag tror faktiskt att jag tangerar
              de kärnfrågor som avgör ifall ni kommer fram snart eller inte.
            </seg>
            <seg xml:id="i-bd9a039056160603-0">
              Allra sist vill jag i detta replikskifte få ett svar på när Hans
              Karlsson, som ansvarig minister, tror att direktiven kommer.
            </seg>
          </u>
          <note type="speaker" xml:id="i-02e2fc56cdaf1093-0">
            Anf. 26 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-6">
            <seg xml:id="i-5203b0b7ebb89916-0">
              Fru talman! Erik Ullenhag argumenterar en gång till för det synsätt
              som ligger till grund för riksdagsbeslutet om en utredning. Det
              är kända argument. Jag väljer med hänsyn till och framför allt
              med respekt för riksdagens beslut att inte här påbörja det arbete
              som den utredningen ska göra. Frågor som hör till nödvändigheten
              av kommande arbetskraftsinvandring i förhållande till skyddsreglerna
              i asylrätten och sådana saker är svåra frågor, och det är frågor
              som ska brytas och diskuteras i utredningen. Det är precis detta
              som den här utredningen ska lämna svar på.
            </seg>
            <seg xml:id="i-55d87bc1188d89f8-0">
              Vi bereder i Regeringskansliet nu i enlighet med riksdagens beslut.
              Om Erik Ullenhag känner behov av det beklagar jag gärna en gång
              till att det har dragit ut längre på tiden än vad jag hade föreställt
              mig och vad riksdagen och Erik Ullenhag hade haft anledning att
              förvänta sig. Jag räknar med att det inte ska dröja särskilt länge
              innan direktiven är klara och en utredning är tillsatt.
            </seg>
          </u>
          <note type="speaker" xml:id="i-d6b1c52717b90d32-0">
            Anf. 27 ERIK ULLENHAG (fp):
          </note>
          <u who="erik_ullenhag_f3fec1" xml:id="i-36e1204941d40c3c-5">
            <seg xml:id="i-321396a6ca4243c9-0">
              Fru talman! Här går det i alla fall framåt. I augusti sade Hans
              Karlsson: Direktiven kommer snart. Jag tror att det var i ett
              frågesvar i oktober som Hans Karlsson sade att direktiven kommer
              snart. Och i dagens interpellationssvar sade han: Direktiven kommer
              snart.
            </seg>
            <seg xml:id="i-29d390edc042f4d4-0">
              Nu säger i alla fall Hans Karlsson: Det ska inte dröja så länge.
              Jag låter mig nöjas med det. Jag tror att Hans Karlsson kommer
              att se till att de här direktiven kommer fram. Men det finns något
              som bekymrar mig och som kommer att fortsätta att bekymra mig
              när det gäller frågan om arbetskraftsinvandring. Det är att det
              här är ytterligare ett exempel på en av de frågor där makten inte
              alltid är synlig i de organ som vi är vana vid.
            </seg>
            <seg xml:id="i-0c86744796805206-0">
              Jag tror att anledningen till att socialdemokratin har mycket
              svårt i denna fråga är att LO är emot. Det är ett demokratiskt
              problem. Det är ett demokratiskt problem att vi inte riktigt vet
              när besluten fattades. Var tog det stopp? Tog det stopp i en riksdagsdebatt?
              Ganska sällan. Tog det stopp när regeringen hade eget sammanträde?
              Ganska sällan. Nej, det tog stopp när man träffade LO borta i
              LO-borgen eller på andra sidan bron, i Regeringskansliet.
            </seg>
            <seg xml:id="i-1a85c2991fd6b5f7-0">
              I den debatt som vi hade alldeles nyss om arbetstiden sade Hans
              Karlsson, när jag drog upp LO och han blev lite irriterad: Snacka
              med LO i stället så får du höra vad de tycker!
            </seg>
            <seg xml:id="i-e828e338aaf0a2dc-0">
              Vad de tycker om arbetskraftsinvandring vet jag. De har i och
              för sig chefsekonomer som alla räknar fram att vi behöver arbetskraftsinvandring
              i Sverige. Men att LO som organisation är motståndare är fullständigt
              klart. Däremot är jag bekymrad över en sak. Och jag tänkte allra
              sist fråga Hans Karlsson: Har LO inflytande i arbetet med att
              ta fram direktiven till utredningen om kommande arbetskraftsinvandring?
              Förs det samtal med LO just i den här frågan bakom stängda dörrar,
              som vi som är i riksdagsmajoritet inte får höra?
            </seg>
          </u>
          <note type="speaker" xml:id="i-47da12b48e960e6b-0">
            Anf. 28 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-5e295de727148966-7">
            <seg xml:id="i-57a4d22432ade2ab-0">
              Fru talman! Nu kom misstänkliggörandet igen. Jag tycker att Erik
              Ullenhag nu är mer än lovligt konspiratorisk och insinuant. Jag
              har gett Erik Ullenhag rätt i att det finns skäl att kritisera
              tidsutdräkten. Det finns gränser för hur många gånger jag tänker
              säga det.
            </seg>
            <seg xml:id="i-943ee4fbc202e6f2-0">
              Om Erik Ullenhag tänker misstänkliggöra regeringen för orent
              spel kommer det att göra mig våldsamt irriterad. Vi har haft en
              hearing med alla parter. I övrigt är detta en fråga som bereds
              inom Regeringskansliet, och jag begär att Erik Ullenhag tror på
              det och respekterar regeringens sätt att bereda frågor till riksdagen.
            </seg>
          </u>
          <note xml:id="i-02a26a6b310a9fdf-3">
            Överläggningen var härmed avslutad.
          </note>
          <note xml:id="i-f52a6b6d889c1791-0">
            6 § Svar på interpellation 2003/04:137 om utredning utan krav
            på information till vårdnadshavaren
          </note>
          <note type="speaker" xml:id="i-5ab5b80e78587539-0">
            Anf. 29 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-7ff781173bbf7786-0">
            <seg xml:id="i-efb5bface0dae410-0">
              Fru talman! Magdalena Andersson har frågat mig om jag är beredd
              att låta se över socialtjänstlagen (2001:453) i syfte att undersöka
              möjligheterna att kunna inleda en utredning i vissa särskilda
              fall, där en ung person kan riskera att komma till skada, utan
              att informera vårdnadshavaren.
            </seg>
            <seg xml:id="i-8011a4a84ad31192-0">
              Bakgrunden till Magdalena Anderssons fråga är situationen för
              flickor som riskerar att utsättas för så kallat hedersrelaterat
              hot eller våld och där information till vårdnadshavaren om att
              en utredning om flickans situation inletts av socialtjänsten riskerar
              att innebära ett ytterligare hot för flickan.
            </seg>
            <seg xml:id="i-540e5fec2e427c61-0">
              Regeringen har på olika sätt engagerat sig för dessa flickor
              under de senaste åren. På senare tid har även situationen för
              pojkar och unga män i motsvarande situation uppmärksammats.
            </seg>
            <seg xml:id="i-d85d809cb6c26ea2-0">
              I socialtjänstlagens 11 kap. 2 § regleras hur en utredning om
              socialnämnden behöver ingripa till en underårigs skydd eller stöd
              ska bedrivas. Det får inte råda något tvivel om att en utredning
              pågår. Familjen ska alltid informeras om nämndens beslut. Sekretesslagen
              (1980:100) ger möjlighet att sekretessbelägga i princip allt utom
              att en utredning inletts, det vill säga orsaken till utredning,
              vem som tagit kontakt med socialtjänsten, vad som framkommer,
              eller hur utredningen bedrivs. Skulle socialtjänsten bedriva utredningar
              utan vårdnadshavarens kännedom riskerar det att allvarligt undergräva
              förtroendet för socialtjänsten.
            </seg>
            <seg xml:id="i-93d37b396ea4cf20-0">
              Såvitt jag vet har Socialstyrelsen inte gett uttryck för någon
              annan tolkning än att det finns utrymme för socialtjänsten att
              ha rådgivande samtal med flickan eller pojken utan att informera
              vårdnadshavaren. Samtalen ger socialtjänsten möjlighet att få
              ett bättre underlag för att bedöma om det finns en hotbild för
              den enskilda flickan eller pojken. Om socialtjänsten bedömer att
              den unge riskerar att fara illa på grund av att vårdnadshavaren
              informeras om att en utredning inleds, och det därmed föreligger
              ett behov av skydd för flickan eller pojken, ska socialtjänsten
              göra ett omedelbart omhändertagande med stöd av lagen (1990:52)
              med särskilda bestämmelser om vård av unga och sedan göra utredningen.
            </seg>
            <seg xml:id="i-1c9c94816b392f2c-0">
              Problemet med avsaknaden av beslutsunderlag för socialtjänsten
              gäller även om någon annan instans skulle fatta beslut om att
              inleda utredning utan vårdnadshavarens kännedom.
            </seg>
            <seg xml:id="i-2f1e30be860ff157-0">
              Nyckelfrågan är var gränsen går mellan rådgivning och utredning.
              Detta är ingen enkel gränsdragning och frågan är om det är möjligt
              eller ens önskvärt att tydligare reglera detta i lag. Enligt min
              mening måste lagstiftningen vara tydlig och klar när det gäller
              flickans eller pojkens rätt till råd, skydd och stöd och samhällets
              ansvar för att ombesörja detta. Hur samhällets insatser ska utformas
              i det individuella fallet är dock så situationsberoende att en
              tydligare reglering riskerar att motverka sitt syfte.
            </seg>
            <seg xml:id="i-a7711818762299cd-0">
              Som Magdalena Andersson säger redogjorde jag för min uppfattning
              i denna fråga i en interpellationsdebatt under våren. Inget har
              hänt sedan dess som gör att jag är beredd att ompröva min uppfattning.
              Jag står därför fast vid att de möjligheter som socialtjänstlagen
              i dag ger är tillräckliga för att ge skydd och stöd för dessa
              flickor och pojkar.
            </seg>
          </u>
          <note type="speaker" xml:id="i-73ab701698a961fe-0">
            Anf. 30 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-270d6670d196b57a-0">
            <seg xml:id="i-443baa25d7575907-0">
              Fru talman! De flickor som min interpellation handlar om går
              en enormt svår balansgång. De vill frigöra sig och kunna leva
              ett självständigt liv som de ser att andra kvinnor och flickor
              gör. Samtidigt är de väldigt beroende av sin familj och sin släkt.
              De är uppvuxna med en väldigt stark släktkänsla. Banden är oerhört
              starka. Man vill inte alltid skära av banden med de personer som
              finns runtomkring. Det vill väl inte någon av oss heller. Vem
              vill bli av med farmor, syskon, mamma och kusiner på ett enda
              bräde? Det är det som händer om flickan skulle lämna familjen.
              Då blir alla band klippta. Det vet de här flickorna.
            </seg>
            <seg xml:id="i-0351c08bb01780ae-0">
              Ibland vill de lämna sina hem. De kan ha väldigt goda skäl till
              det. Det kan handla om våld eller de kan vara ängsliga för att
              ett arrangerat äktenskap är på gång. Men ibland är det så att
              de här kvinnorna vill ha hjälp på något annat sätt, hjälp att
              ta sig ur den situation de är i men utan att för den skull behöva
              ta avstånd från hela sin familj och det liv de har med dem.
            </seg>
            <seg xml:id="i-4e5b8994d31f1f77-0">
              Jag tycker att ministern borde hålla med om att det då är viktigt
              att flickan kan få den hjälp hon behöver utan att vara rädd och
              ängslig för att hennes familj ska få veta att hon håller på att
              gå bakom ryggen på dem. Det flickan gör när hon går till socialtjänsten
              är ett oerhört svek i den patriarkala pappans ögon. Det är en
              kränkning mot hela familjen.
            </seg>
            <seg xml:id="i-6e23527328a532da-0">
              Det är någonting som vi vet existerar. Integrationsverket har
              haft hearingar som visar att flickor från de här familjerna inte
              vågar söka hjälp hos socialtjänsten eftersom de vet att när pappan
              får reda på det kommer det att bli ett elände. Risken att förlora
              familjen gör att flickor tar tillbaka sin ansökan om stöd. Det
              vore värdefullt om ministern kunde avsätta lite tid till att lyssna
              på Integrationsverket för att få del av den information som man
              har där om de här flickorna.
            </seg>
            <seg xml:id="i-a4a18f958ca047bf-0">
              Jag tror inte att det är bra att glida på lagen och prata om
              rådgivning när man pratar med de här flickorna. Man kan träffas
              ett par gånger och ha rådgivning men så fort flickan använder
              ordet hjälp och vill ha hjälp har socialtjänsten en skyldighet
              att kontakta någon av föräldrarna och berätta att man sätter i
              gång en utredning.
            </seg>
            <seg xml:id="i-40d2126a03565f63-0">
              Alternativet, att sekretessbelägga för föräldrarna vad utredningen
              handlar om och bara berätta att man har satt i gång en utredning
              är nästan ännu värre. Hur känner sig en pappa i det läget? Det
              är ju att bädda för ännu större ytterligare konflikter i hemmet.
              En dotter har kränkt hela familjens heder och ära genom att gå
              till socialtjänsten. Att sedan inte få veta vad det handlar om
              utan bara att ens dotter har varit där är inget bra alternativ.
              Jag ser det inte som bra, och flickorna är fruktansvärt ängsliga
              för det.
            </seg>
            <seg xml:id="i-f2f797df998f3b68-0">
              Terrafem är en kvinnojour som finns till för flickor med utländsk
              härkomst. Där säger man att det här tar tid. Kvinnorna behöver
              väldigt mycket tid på socialtjänsten. Det räcker inte med ett
              par tre rådgivande samtal. Man måste få skapa en riktig trygghet.
              Flickorna måste få uttrycka behovet av hjälp utan att vara ängsliga
              för att de kommer att bli tvungna att ryckas med sina rötter ur
              mammas och pappas famn om de skulle vilja vara kvar där.
            </seg>
            <seg xml:id="i-8c8d7636d22fa3f5-0">
              Jag önskar att ministern skulle vilja ompröva sitt ställningstagande
              i denna fråga.
            </seg>
          </u>
          <note type="speaker" xml:id="i-6a2ea604a71342de-0">
            Anf. 31 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-18069d66abf22b50-0">
            <seg xml:id="i-22c2f9dd4a0acc1c-0">
              Fru talman! Det som Magdalena Andersson tar upp i sin interpellation
              är en väldigt angelägen fråga som jag kom i nära kontakt med under
              min tid i socialnämnden förra perioden. Den har bäring inte bara
              på dessa kvinnor utan även på andra frågor som berör barn. Jag
              kan ta ett exempel.
            </seg>
            <seg xml:id="i-afbc7761eb5c1b3a-0">
              Det var en situation där barn utnyttjades som svart arbetskraft
              på en restaurang under vidriga förhållanden, enligt uppgiftslämnaren
              som var en trovärdig person. De var små och jobbade direkt efter
              skolan, sena kvällar, nätter och helger. Det var många timmar
              i veckan.
            </seg>
            <seg xml:id="i-3bc95f806857c5d3-0">
              När de här förhållandena kom till socialtjänstens kännedom var
              det första man gjorde att ringa upp den person som barnen bodde
              hos och som fungerade som vårdnadshavare. Han eller hon bedyrade
              att det var helt taget ur luften. Senare gjorde man ett besök
              på restaurangen i fråga. Man kan räkna ut själv att det då inte
              fanns några underåriga barn som arbetade som svart arbetskraft.
            </seg>
            <seg xml:id="i-09f06ea61fd486e7-0">
              Frågan har bäring på många olika situationer där det är lämpligt
              och rimligt att man inte underrättar föräldrar initialt. Ofta
              när man möter rutinerade socialtjänstemän säger de att de hanterar
              det praktiskt. De arbetar praktiskt. Det kan man tolka som att
              de stretchar ut lagen i dess fulla längd och gör saker som inte
              är riktigt tillåtna. Man kan säga att de för barnets eller ungdomens
              bästa gör saker som är nödvändiga, men de kontaktar inte vårdnadshavaren.
              Det gäller de mer rutinerade personerna. Men de som är unga och
              nyutexaminerade har nog en större benägenhet att följa lagstiftningens
              paragrafer.
            </seg>
            <seg xml:id="i-fada92026f882d76-0">
              Jag tycker att det skulle vara viktigt av flera skäl. Tjänstemännen
              skulle ha tydliga regler om vad de får göra och inte göra. När
              det går fel är de väldigt ensamma. Då är det inte någon chef som
              säger att det är en praxis och att man jobbar praktiskt. Då går
              man på lagen och förarbetenas intentioner.
            </seg>
            <seg xml:id="i-2438e10ed82555f8-0">
              Det är också viktigt, som Magdalena Andersson har tagit upp,
              att de här flickorna känner sig trygga när de kommer till socialtjänsten.
              De har svårt att skilja på utredning och rådgivning. Det får inte
              finnas någon risk för att de underlåter att ta kontakt med socialtjänsten
              för att få hjälp. De måste veta vad som gäller.
            </seg>
            <seg xml:id="i-aca3041537fe0fde-0">
              Jag tror att vi har samma utgångspunkt. Att vi ska skydda de
              här flickorna råder det inget tvivel om. Men jag tycker att svaret
              som ministern ger är luddigt. Det finns utrymme för socialtjänsten
              att ha rådgivande samtal. I vilken omfattning, och vad får de
              innehålla? Det tror jag är väldigt viktigt att tydliggöra.
            </seg>
            <seg xml:id="i-251e0ea7f1b8d193-0">
              Jag tror också att ett akut omhändertagande enligt LVU, lagen
              om vård av unga, inte är riktigt applicerbart på en 17-årig flicka
              i den situationen. Vad händer då? Hon placeras i ett jourfamiljehem.
              Vi vet hur svårt det är, i alla fall i den här regionen, att få
              ett jourhem någonstans i närheten av där man bor så att man kan
              gå i skola och sådana saker. Det är också en stor rädsla inför
              vad det innebär och vad samhället kan garantera där.
            </seg>
            <seg xml:id="i-de5b2dbd423f0058-0">
              Jag tycker att Magdalena Anderssons fråga är rimlig. Hon frågar
              helt enkelt om man är beredd att se över det här, att kunna inleda
              en utredning utan att underrätta vårdnadshavaren i vissa särskilda
              fall där en ung person riskerar att komma till skada. Det finns
              inte något krav på hur det ska se ut, men det är en vädjan om
              att titta närmare på problemet och att ta kontakt med de organisationer
              som kontaktar oss och vill ha hjälp med att åtgärda detta.
            </seg>
          </u>
          <note type="speaker" xml:id="i-bb4ed54f86b2e5f3-0">
            Anf. 32 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-7ff781173bbf7786-1">
            <seg xml:id="i-8015df22e5f1a486-0">
              Fru talman! Vi delar alla oron och känner vikten av att bli betydligt
              bättre på att ta hand om de här situationerna. Samtidigt ska vi
              inte låta lura oss och tro att det finns någon enkel väg ur dem.
              I allt socialt arbete är vi ofta inne i väldigt grannlaga avvägningar.
            </seg>
            <seg xml:id="i-2eb7be8ab744a130-0">
              Magdalena Andersson och Hillevi Engström frågar mig om man kan
              se över möjligheterna. Det har vi faktiskt gjort med anledning
              av interpellationen. Det gjorde vi i våras och nu igen. Hur man
              än vänder och vrider på det är den väg som Magdalena Andersson
              anger inte gångbar. Om man går till länsrätten med en sådan situation
              kommer länsrätten inte att kunna ta ställning till någon annan
              information än vad flickan har gjort. Det innebär att i praktiken
              kommer beslutet om att inleda en hemlig utredning det är det vi
              talar om att ligga på socialtjänsten.
            </seg>
            <seg xml:id="i-00e77961e886ba47-0">
              Då är frågan: Hur länge kan man bedriva en hemlig utredning innan
              den blir känd? Man måste då naturligtvis ringa människor, ta kontakt
              med människor och kartlägga vilket hot som faktiskt finns. Om
              det då från början finns ett hot i botten är det förmodligen bara
              en tidsfråga när hon, för det är i de flesta fall flickor, kommer
              att hamna i en mycket bekymmersam situation i förhållande till
              sin i de flesta fall far. Då riskerar man faktiskt att ställa
              till väldigt stora bekymmer för den enskilde. I många fall kan
              man riskera hennes liv.
            </seg>
            <seg xml:id="i-d8965838a18250e4-0">
              Jag tror inte på den väg som Magdalena Andersson anger. Jag tror
              nog mer på den väg som vi faktiskt har valt, nämligen möjlighet
              till rådgivande samtal.
            </seg>
            <seg xml:id="i-478b66b7b6a08188-0">
              Jag är lite bekymrad över hur Magdalena Andersson väljer att
              ta den här diskussionen. Jag tror att hon tar stora risker, inte
              för sig själv men för andra. Med diskussionen skapar hon ett intryck
              av att flickor som känner sig hotade inte kan ta kontakt med socialtjänsten
              för då kommer de att kontakta föräldrarna, och det är ju inte
              sant. Det kan man göra. Man kan inleda ett rådgivande samtal utan
              att kontakt behöver tas med föräldrarna.
            </seg>
            <seg xml:id="i-63833a8b8a90a967-0">
              Om någon dock till äventyrs tror på det intryck som Magdalena
              Andersson skapar genom sin interpellation finns just risken att
              människor drar sig för att ta kontakt med socialtjänsten. Det
              är därför väldigt bekymmersamt att diskussionen förs på det sättet.
              Det finns faktiskt en risk att människor tror på det intryck som
              interpellanten försöker ge.
            </seg>
            <seg xml:id="i-5cbe2b79f28d78d4-0">
              Om det finns ett hot i botten tycker jag att man ska göra ett
              omhändertagande. Om det finns en risk för att det faktum att man
              öppnar en utredning kommer att leda till en hotsituation eller
              till att någon blir utsatt för våld måste man göra ett omhändertagande.
              I detta är lagen klar.
            </seg>
            <seg xml:id="i-c1d90c84ca6cc44a-0">
              Då måste jag fråga både interpellanten och Hillevi Engström:
              Tycker inte ni det? Om det finns en hotbild som är så stark att
              socialtjänsten gör bedömningen att om vi öppnar en utredning så
              kommer den här flickan att utsättas för våld, tycker ni då inte
              att det är ett skäl för att göra ett omhändertagande? Tycker ni
              att vi i den situationen i stället ska gå till länsrätten och
              inleda en hemlig utredning? Är det inte i så fall bättre att göra
              ett omhändertagande?
            </seg>
            <seg xml:id="i-7d8888e9d8b94f13-0">
              Hillevi Engström var inne på frågan om jourfamiljehem och möjligheten
              att erbjuda skyddat boende. Här tror jag att det finns en väldigt
              viktig sak att arbeta med. Därför anslår vi också 30 miljoner
              kronor till att bygga upp faciliteterna när det gäller skyddat
              boende för just den här gruppen.
            </seg>
          </u>
          <note type="speaker" xml:id="i-9b54799f25cb614a-0">
            Anf. 33 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-270d6670d196b57a-1">
            <seg xml:id="i-829a8535dfc03afe-0">
              Fru talman! Ministern lyssnade inte på vad jag sade i mitt första
              anförande. Jag sade att ibland vill en ung flicka lämna sitt hem,
              och hon kan ha väldigt goda skäl till det. Det kan handla om våld,
              om ett arrangerat äktenskap eller någonting liknande. Men ibland
              kan man vilja ha hjälp på ett annat sätt att ta sig ur den situation
              man är i, utan att behöva ta avstånd från hela sin familj och
              det liv man lever. Jag tycker att detta är ett ganska rimligt
              sätt att försöka hjälpa en ung kvinna i vårt land att kunna leva
              kvar med sina allra närmaste, framför allt när hon lever i en
              struktur som är så familjeberoende.
            </seg>
            <seg xml:id="i-95390f39d678a05f-0">
              Jag tycker att ministern ska ta kontakt med Integrationsverket.
              Jag tycker att ministern ska ta kontakt med kvinnojourer varför
              inte till exempel Terrafem? De kan berätta att det faktiskt är
              så: De här unga kvinnorna vågar inte ta den kontakt med socialtjänsten
              som de har rätt till därför att de vet vad som kommer att hända.
              Detta finns uttryckt. Det finns hearingar som Integrationsverket
              har haft, om det nu ska vara en statlig myndighet som berättar
              detta och ministern inte litar på vad en kvinnojour säger.
            </seg>
            <seg xml:id="i-3848bd159ba7f420-0">
              Här i min hand håller jag det material som Socialstyrelsen har
              skrivit om hur man ska hantera de flickor som lever under hot
              och tvång i patriarkala förhållanden. Här står det faktiskt att
              man kan ha rådgivande samtal, och det tycker jag är bra. Men tre
              rader längre ned står det att om flickan vill ha hjälp eller stöd
              ska en utredning inledas enligt 11 kap. 1 § socialtjänstlagen.
              Då finns det inte mycket annat man kan göra om man är en plikttrogen
              socialsekreterare som vill sköta sitt jobb än att följa lagen.
              Vad skulle hända om man inte gjorde det?
            </seg>
            <seg xml:id="i-f5895a8aee4ff877-0">
              Jag tycker att det är oerhört viktigt att man hjälper de här
              flickorna. Jag med min ideologiska uppfattning tycker att familjen
              är oerhört viktig att värna, att familjen är det yttersta och
              viktigaste, och jag ser därför oerhört allvarligt på att göra
              inskränkningar i familjens rätt och familjens möjligheter. Men
              jag ser också att man ibland måste kunna göra ett undantag. Ibland
              måste flickans rätt väga tyngre än familjens rätt.
            </seg>
            <seg xml:id="i-f6ac63262ed276fe-0">
              I de fall där det finns ett enda alternativ, nämligen att flickan
              blir flyttad från familjen för att socialtjänsten ska kunna göra
              denna utredning, tror jag att man ibland gör både flickan och
              familjen en väldig otjänst. Hon kanske vill ha möjligheten att
              kunna leva kvar med mamma och pappa men få hjälpen att få styrkan
              och kraften att kanske kunna gå den där sjuksköterskeutbildningen
              i stället för att gifta sig med någon som hon själv inte är kär
              i eller liknande saker. Hon behöver den hjälpen, det stödet och
              den kraften från socialförvaltningen och så vågar hon inte, för
              om pappa får reda på det så är det fullständigt slut.
            </seg>
          </u>
          <note type="speaker" xml:id="i-af58cfa11193cebc-0">
            Anf. 34 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-18069d66abf22b50-1">
            <seg xml:id="i-70c982ddccca6585-0">
              Fru talman! Jag vill först klargöra en sak som kom upp här. Jag
              anser självklart att om det är fråga om hot och våld så ska socialtjänsten
              inte bara inleda en utredning utan omedelbart göra en polisanmälan.
              Det är viktigt, och där tycker jag att det finns brister i samverkan
              mellan polis och socialtjänst. Det är också så att polis och åklagare
              ska ta detta på allvar. Det finns en massa tvångsmedel man kan
              använda hämtning till förhör, gripande, anhållande och häktning
              om det finns risk för brottslighet. Där finns det ingen pardon
              i min uppfattning. Detta kan man göra mycket mer av.
            </seg>
            <seg xml:id="i-46b253f0e2880158-0">
              Sedan finns den här gråzonen där det inte har begåtts något brott
              och där det kanske inte finns något regelrätt uttalat hot. Det
              är dessa situationer, dessa gråzoner, man måste kunna hantera.
            </seg>
            <seg xml:id="i-7bacf4b0948ad19f-0">
              Jag är inte rädd för någon hemlig utredning. Jag tror att det
              finns modeller för att lösa det här, till exempel att socialnämnden
              inte får delegera vissa beslut till en tjänsteman utan att dessa
              ska dras i nämnden så att nämnden får insyn i förhållandena och
              kan fatta ett beslut om att i det här fallet ska inte föräldrarna
              underrättas. Man kan tänka sig lite nya möjligheter.
            </seg>
            <seg xml:id="i-7bac97cfa8ad8348-0">
              Det görs ju fel. Det har visat sig att detta med skillnaden mellan
              rådgivning och utredning inte hanteras på ett riktigt sätt alla
              gånger. Det finns förslag på hur man skulle kunna göra. Jag tror
              att man måste titta lite närmare på det här och prata med de socialtjänstemän
              som är ute i verksamheten, precis som Magdalena var inne på. Vad
              kan man göra bättre? Hur kan man garantera att flickan får beskedet:
              Stopp, nu får du inte säga mer, för då kommer vi att inleda en
              utredning? Det måste vara glasklart för den som söker hjälp eller
              vill ha ett samtal var gränsen går. Det är det vi är ute efter:
              Detta måste man på något sätt reglera eller tydliggöra mycket
              bättre.
            </seg>
            <seg xml:id="i-c6773ced1f106337-0">
              Men självklart ska de här brottslingarna i första hand tas om
              hand om de är brottslingar. Det är ingen tvekan alls om att det
              ska vara på det sättet.
            </seg>
          </u>
          <note type="speaker" xml:id="i-9709b2213141b7bb-0">
            Anf. 35 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-7ff781173bbf7786-2">
            <seg xml:id="i-b506adbb9dde1a4d-0">
              Fru talman! Låt mig först och främst göra detta klart för alla
              som lyssnar på den här debatten eller kanske till och med läser
              protokollet efteråt, som är intresserade av de här frågorna eller
              kanske själva är i en sådan situation: Om ni är utsatta för hot
              och våld, lever i en pressad situation och vill söka kontakt med
              samhället för att få hjälp och stöd måste ni ta kontakt med socialtjänsten,
              och ni ska kunna göra det utan att vara rädda för att uppgifterna
              ska föras vidare. Ni ska kunna söka upp socialtjänsten utan att
              behöva vara rädda för detta.
            </seg>
            <seg xml:id="i-ffa3f9e9bff3389a-0">
              Jag tror att det är en viktig signal att skicka, för den motverkar
              i viss mån den skada som Magdalena Andersson genom sitt sätt att
              föra diskussionen kanske redan har ställt till med. Ni försöker
              att bekräfta bilden av att man inte ska ta kontakt med socialtjänsten
              därför att man då omedelbart kommer att få bekymmer hemma. Den
              signalen är väldigt viktig att skicka ut.
            </seg>
            <seg xml:id="i-d6bb17feebb0f2f5-0">
              Jag lyssnade noga till Magdalena Andersson. Hon sade att hon
              anser att familjen är det viktigaste. Det kan vara så att hon
              förleds av det i sitt resonemang. Om en flicka lever under våld,
              hot och press av den arten att socialtjänsten vid de rådgivande
              samtalen gör bedömningen att hon kommer att råka väldigt illa
              ut om man inleder en utredning, då ska man göra ett omhändertagande.
              Det är inte riktigt att skicka tillbaka flickan till en sådan
              miljö, inte ens om hon själv säger att hon vill tillbaka till
              hemmet. Hon kan leva under en mycket stark press, och det måste
              också vägas in i den slutgiltiga bedömningen.
            </seg>
            <seg xml:id="i-dd3df0215223695b-0">
              Det kan vara i vår syn på familjen som vi skiljer oss åt. För
              mig är familjen är viktig grundbult i samhället, men ibland är
              den en del av problemet och inte en del av lösningen. Då måste
              man från samhället vara beredd att vidta åtgärder som ingriper
              i familjens allra innersta. Det gäller när barn far illa över
              huvud taget, men också i de här fallen.
            </seg>
            <seg xml:id="i-5b3b065f6fafee08-0">
              Vägen som Magdalena Andersson anvisar är att socialtjänsten i
              vissa fall ska öppna upp hemliga utredningar. Jag ställde frågan:
              Hur länge tror ni att en sådan utredning, om det finns hot och
              våld i botten, kan hållas hemlig? Är det inte i stället en stor
              risk för att flickan råkar väldigt illa ut med den modell som
              Magdalena Andersson förespråkar?
            </seg>
            <seg xml:id="i-cd51609b960457da-0">
              Det är viktigt att klarlägga att de riktlinjer som Socialstyrelsen
              har gett ut och som baserar sig på socialtjänstlagen ger möjlighet
              att föra rådgivande samtal. När en utredning inleds följer man
              de vanliga reglerna för information som återfinns i socialtjänstlagen.
              Man ska aldrig dra sig för att söka kontakt med socialtjänsten
              om man befinner sig i en sådan här situation.
            </seg>
            <seg xml:id="i-cb6805f38228cf59-0">
              Det viktigaste vi kan göra nu är att se till att det blir en
              bättre samverkan med övriga delar av samhället och bättre möjligheter
              att ta hand om människor som har hamnat i en svår situation. Det
              gäller till exempel att se till att samhället kan erbjuda ett
              skyddat boende i dessa fall. Här har vi hittills varit alldeles
              för dåliga, och det är därför som regeringen har anvisat ytterligare
              pengar.
            </seg>
          </u>
          <note type="speaker" xml:id="i-28f2849c2031284d-0">
            Anf. 36 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-270d6670d196b57a-2">
            <seg xml:id="i-73c1dd53c6a600e8-0">
              Fru talman! Ministern säger att flickor ska kunna söka hjälp
              utan att vara rädda. Ja, det var precis därför som jag skrev min
              interpellation, för att hjälpa dessa flickor.
            </seg>
            <seg xml:id="i-c9e05bb483009b4e-0">
              Regeringen har nu satsat 19 miljoner kronor på skyddat boende
              för flickor och unga kvinnor som riskerar att utsättas för hedersrelaterade
              brott. Jag tycker att det är hedervärt av regeringen att ha gjort
              det. Men varför tänker man inte i flera steg?
            </seg>
            <seg xml:id="i-9d2efd402c0874ad-0">
              Mordet på Pela berörde hela Sverige. Jag läste en bok om det,
              där Pelas lillasyster berättade med sina egna ord fast det var
              en journalist som höll i pennan om hur det hela gick till. Hon
              beskrev precis den situation som min interpellation handlar om.
              Pela gick till socialkontoret och bad om hjälp för att hon och
              hennes syster skulle kunna flytta hemifrån. Föräldrarna blev naturligtvis
              kontaktade. Det fördes inga rådgivande samtal, lagtexten följdes
              och vi vet resultatet.
            </seg>
            <seg xml:id="i-e6effaa217b70410-0">
              Ministern avslutar interpellationssvaret med att säga att det
              inte har hänt någonting för att han ska ha ändrat sin uppfattning
              från i våras. Ja, vad ska man säga om det? Vad är det som ska
              hända då? Ska det inträffa flera Pela-fall? Nej, det tror jag
              inte.
            </seg>
            <seg xml:id="i-82278bf65df7e8d9-0">
              Jag uppmanar ministern att försöka att ta lite extra tid och
              fundera över dessa frågor och att ta kontakt med berörda personer.
              Jag är socialpolitiker i grunden, och jag vet att socialtjänsten
              har mycket gott i sig och vill väldigt mycket. Men det fungerar
              inte alltid bra. Man har inte alltid en trygg, erfaren och säker
              socialsekreterare på andra sidan bordet, en som vågar tänja lite
              grann. Man kan möta en sådan socialsekreterare som var med i programmet
              Uppdrag granskning häromveckan där en flicka uppmanades att gå
              till doktorn för att få bekräftat att hon var oskuld så att mamman
              och pappan skulle bli säkra på sin sak. Det är inte det samhälle
              som vi vill ha.
            </seg>
            <seg xml:id="i-7aa560a2411c97fa-0">
              Det finns flickor som behöver ministerns hjälp. Jag hoppas att
              ministern är beredd att ompröva sitt ställningstagande.
            </seg>
          </u>
          <note type="speaker" xml:id="i-86cc702882216bea-0">
            Anf. 37 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-7ff781173bbf7786-3">
            <seg xml:id="i-0e9fcebbba26afcd-0">
              Fru talman! Jag tror inte att det egentligen skiljer någonting
              vare sig i ambitionsnivå eller i sak. Men det är inte effektivt
              med den väg som Magdalena Andersson anvisar, nämligen att det
              ska gå att öppna upp hemliga utredningar. Jag tror att detta snarare
              skulle försätta dessa flickor i en mycket värre situation än vad
              de har i dag.
            </seg>
            <seg xml:id="i-534a6fa90ff7cf70-0">
              Det finns möjlighet att föra rådgivande samtal, och den möjligheten
              bör utnyttjas i dessa sammanhang. Sedan handlar det huvudsakligen
              om att det måste finnas resurser och möjligheter att erbjuda det
              stöd och den hjälp till exempel skyddat boende som de behöver.
              Men fortfarande finns det alldeles för lite resurser avsatta för
              detta. Men vi inledde ett arbete under förra året för att försöka
              staga upp och satsa på den delen.
            </seg>
            <seg xml:id="i-0b72404be4cb0d67-0">
              När det gäller det intryck som Magdalena Andersson förmedlar
              är jag bekymrad över debatten. Om det kvardröjande intrycket blir
              att man inte ska söka hjälp hos socialtjänsten om man befinner
              sig i en hotfull situationen, då har den här interpellationen
              ställt till väldigt stor skada. Det har jag försökt att rätta
              till genom att säga att det är precis tvärtom, att man inte ska
              vara rädd för att ta kontakt med socialtjänsten.
            </seg>
            <seg xml:id="i-cd2168a364ac70c7-0">
              Man ska ta kontakt med socialtjänsten, och vi från samhällets
              sida ska göra allt vi kan för att försöka att hjälpa till att
              ta sig ur den situation som man har hamnat i och den press som
              man känner från familjen. Det kan göras inom den lag som i dag
              finns. Sedan återstår det en del bitar när det gäller resurstilldelning
              och hjälp till skyddat boende.
            </seg>
          </u>
          <note xml:id="i-02a26a6b310a9fdf-4">
            Överläggningen var härmed avslutad.
          </note>
          <note xml:id="i-553a67d6d7012c1b-0">
            7 § Svar på interpellation 2003/04:123 om statens ansvar för
            nationalstadsparken
          </note>
          <note type="speaker" xml:id="i-c4d50580677a5c77-0">
            Anf. 38 Miljöminister LENA SOMMESTAD (s):
          </note>
          <u xml:id="i-61352ac6c191cf9b-4" who="unknown">
            <seg xml:id="i-311dd17425ff797f-0">
              Fru talman! Kerstin Lundgren har frågat mig vilka skäl jag har
              för att statens naturvårdspolitik ska särbehandla nationalstadsparken
              i förhållande till nationalparker och naturreservat samt vad jag
              avser göra för att säkerställa att nationalstadsparken ska få
              ett tydligt statligt ansvar i likhet med nationalparker och naturreservat.
            </seg>
            <seg xml:id="i-496f55c9633f8b06-0">
              Regeringen har i sin skrivelse till riksdagen En samlad naturvårdspolitik
              (skr. 2001/02:173) berört frågan om nationalstadsparker. Regeringen
              konstaterar där att en nationalstadspark kan ses som en parallell
              till en nationalpark i den meningen att den är en tillgång för
              hela folket som ska bevaras och förvaltas så att värdena kan komma
              nu levande och framtida medborgare till godo. Det finns dock några
              viktiga skillnader: I en nationalpark måste marken tillhöra staten
              vilket inte är fallet i en nationalstadspark. Vidare saknar nationalstadsparken
              specifika föreskrifter. I stället har riksdagen, direkt genom
              miljöbalken, preciserat den markanvändning som inte är tillåten
              i nationalstadsparken. Kombinationen och integreringen av naturvärden,
              kulturmiljövärden, värden för friluftsliv, rekreation och pedagogik
              samt inte minst värden för turistnäringen, allt beläget i storstadens
              omedelbara närhet, gör nationalstadsparker speciella i förhållande
              till nationalparker eller naturreservat.
            </seg>
            <seg xml:id="i-083f5d239811ebff-0">
              Jag anser att vår nationalstadspark är lika angelägen som våra
              nationalparker. Regeringen har lika höga ambitioner när det gäller
              dessa två bevarandeformer. Det väsentliga är det som förenar.
              I såväl nationalstadsparker som nationalparker handlar det om
              nationella värden som ska upprätthållas som en tillgång för nu
              levande och kommande generationer. Det var också dessa riktlinjer
              som lades fast i regeringens naturvårdsskrivelse, där vi angav
              hur vi menar att arbetet med nationalstadsparken skulle fortsätta.
              Min slutsats är att regeringen inte särbehandlar nationalstadsparken
              i förhållande till nationalparker eller naturreservat, utöver
              de skillnader i behandling som de olika aktuella lagrummen ger
              anledning till.
            </seg>
            <seg xml:id="i-9a040e38ce202b95-0">
              Angående den andra frågan instämmer jag med Kerstin Lundgren
              om att det har saknats ett helhetsgrepp för vård och förvaltning.
              Det var mot den bakgrunden som regeringen i förra veckan tog beslut
              om att ge Länsstyrelsen i Helsingforss län i uppdrag att ta fram
              ett program för samordnad förvaltning, skötsel och utveckling
              av nationalstadsparken.
            </seg>
            <seg xml:id="i-d272e77b6b79c222-0">
              Jag anser att det behövs en gemensam syn och till och med en
              vision bland nyckelaktörerna, inte minst hos de berörda kommunerna,
              statliga markförvaltare och Ståthållarämbetet, på hur parken och
              dess olika delar ska skötas och utvecklas på ett långsiktigt bra
              sätt. Parkens värde för ekologi, naturvård, kulturhistoria och
              rekreation måste bevaras och utvecklas så att dess attraktivitet
              ökas. Därför ska länsstyrelsen tillsammans med kommunerna, markägarna
              och förvaltarna i ett program ta fram både långsiktiga mål och
              konkreta riktlinjer för parkens förvaltning, skötsel och utveckling.
              Detta uppdrag ska utföras efter samråd med berörda kommuner, markägare
              och förvaltare. Det ska redovisas senast den 31 december 2005.
              I och med detta uppdrag har regeringen gett Länsstyrelsen i Helsingforss
              län en tydlig roll och ett tydligt ansvar på ett sätt som väl
              motsvarar andra former av områdesskydd.
            </seg>
          </u>
          <note type="speaker" xml:id="i-904f02b892a5f6d6-0">
            Anf. 39 KERSTIN LUNDGREN (c):
          </note>
          <u who="kerstin_lundgren_078b71" xml:id="i-1a494fbd90026613-0">
            <seg xml:id="i-62982dc8a7d729d5-0">
              Fru talman! Tack, miljöministern, för svaret på min interpellation.
            </seg>
            <seg xml:id="i-2d4c97f3efbee8b1-0">
              Nationalstadsparken fyller nio år i januari 2004. Den är unik
              i sitt slag för stadsmiljön. Den är unik i sitt slag också som
              ett försök eller en ambition att värna, vårda och säkra för framtida
              generationer ett rejält grönområde i en stadsmiljö.
            </seg>
            <seg xml:id="i-242ecdc0e88be04a-0">
              Nio år i januari! I stället för att agera aktivt för att forma
              en gemensam strategi har regeringen nöjt sig med att beslutet
              var fattat. Miljöbalken räddade området. Nio år utan skötselplan
              och utan statliga medel. Nio år, fru talman, och Djurgårdsförvaltningen
              känner att nu måste någonting ske och presenterar för sin del
              ett förslag på hur man skulle kunna utveckla området.
            </seg>
            <seg xml:id="i-a218ca53d9278406-0">
              Jag väckte en interpellation för 14 dagar sedan, och som av en
              händelse, fru talman, beslutade regeringen förra torsdagen att
              ge ett uppdrag till Länsstyrelsen i Helsingforss län att ta fram
              ett program för just samordnad förvaltning, skötsel och utveckling
              av nationalstadsparken. Det var väl bra i och för sig.
            </seg>
            <seg xml:id="i-fe0e6d89be7baaaa-0">
              Nu talar miljöministern och regeringen om att man vill ha en
              gemensam syn, till och med en vision, på nationalstadsparken.
              Men vad har hindrat regeringen att under de gångna nio åren göra
              någonting för att få denna gemensamma syn? Vad har stått i vägen
              för regeringens handlingskraft under de gångna nio åren? Och varför
              ska det nu ta två år att få fram ett förslag som Djurgårdsförvaltningen
              på eget initiativ gjort en del grundarbete med? Varför senast
              den 31 december 2005?
            </seg>
            <seg xml:id="i-d984c62365e9dcfc-0">
              Fru talman! Statens ansvar är likställt, säger miljöministern.
              Ska jag tolka det som att staten nu också är beredd att avsätta
              resurser? När man hör miljöministern låter det som att just det
              faktum att staten inte är markägare i just det här området, utan
              det är flera aktörer som är med, gör att staten känner sig handlingsförlamad
              när det gäller att ta ansvar, också ekonomiskt. Vi har alla kunnat
              ta del av att Länsstyrelsen i Helsingforss län knappast haft resurser
              alls att genomföra någonting under de gångna nio åren. Här skiljer
              det sig de facto från övriga naturreservat och nationalparker,
              där ju staten går in och säkrar med skötselplaner men också med
              statliga medel och tar ansvar för utvecklingen och skötseln av
              området.
            </seg>
            <seg xml:id="i-e11c289cbceca616-0">
              I det här fallet finns det inga sådana löften, bara ett löfte
              om en utredning i två år. Det tycker jag inte, fru talman, är
              ett tydligt besked från regeringen om att man verkligen vill ta
              sitt fulla ansvar och likställa nationalstadsparken i Helsingfors
              med nationalparker i andra delar av landet. Jag väntar ivrigt
              på svar.
            </seg>
          </u>
          <note type="speaker" xml:id="i-d3674165490850e9-0">
            Anf. 40 Miljöminister LENA SOMMESTAD (s):
          </note>
          <u xml:id="i-61352ac6c191cf9b-5" who="unknown">
            <seg xml:id="i-5a0cfb6deb0749ab-0">
              Fru talman! Jag instämmer i att det var ett mycket framsynt beslut
              att inrätta en nationalstadspark i Helsingfors. Jag vill också
              säga att det inte är så att regeringen har präglats av handlingsförlamning.
              Det beslut som fattades för två veckor sedan är självklart berett
              under lång tid.
            </seg>
            <seg xml:id="i-b2cbdd39aa640067-0">
              Det som kännetecknar förvaltningen av nationalstadsparken är
              att den måste ske i samverkan mellan många olika aktörer. I en
              nationalpark där staten äger all mark är det en sak att upprätta
              en skötselplan. I en park som ägs av många förvaltare är det en
              annan sak. Vi ser att det är mycket angeläget att samordna arbetet.
              Det som jag har lagt min kraft på sedan jag blev minister är att
              se till att vi får en bra samverkan mellan de olika aktörerna.
            </seg>
            <seg xml:id="i-6216359d8030ea78-0">
              Det uppdrag som vi nu ger har vi förberett mycket noga. Vi vet
              att länsstyrelsen har resurser att utföra uppdraget. Vi vet också
              att det finns ett brett intresse från aktörer att medverka i den
              här processen. Och det är precis så som det måste gå till i en
              nationalstadspark med många olika intressenter och komplexa förhållanden.
            </seg>
            <seg xml:id="i-1d6b5bded1055ac4-0">
              När det gäller resurser till nationalstadsparken angav regeringen
              redan i naturvårdsskrivelsen att det finns anledning att se över
              om det behövs extra resurser. Dock är det så, det ska vi komma
              ihåg, att staten redan i dag ger stora medel till nationalstadsparken
              genom de statliga förvaltarna. Det är inte så att nationalstadsparken
              är utan pengar. Till skillnad från andra nationalparker, som enbart
              har statens särskilda skötselanslag, har vi här förvaltare som
              har resurser. Det hindrar inte att vi kan behöva se över frågan.
              Men jag ser att rätt ordning att gå är att först låta länsstyrelsen
              genomföra sitt uppdrag jag tycker att tiden är väl avvägd och
              bra och när uppdraget är redovisat får vi anledning att återkomma
              till detta.
            </seg>
            <seg xml:id="i-9e8de81e4b80adc0-0">
              Att resurser har funnits också från statens sida för att hantera
              skötseln av parken tycker jag är viktigt att komma ihåg.
            </seg>
          </u>
          <note type="speaker" xml:id="i-1e85dd316a701154-0">
            Anf. 41 KERSTIN LUNDGREN (c):
          </note>
          <u who="kerstin_lundgren_078b71" xml:id="i-1a494fbd90026613-1">
            <seg xml:id="i-577cbac170c2e535-0">
              Fru talman! Jag kan förstå att miljöministern och regeringen
              har berett frågan under lång tid. Nio år är en rätt lång tid för
              att bereda en fråga, får man väl säga.
            </seg>
            <seg xml:id="i-50198080078a06d4-0">
              Jag har noterat att Länsstyrelsen i Helsingforss län har begärt
              extra anslag från regeringen för att kunna ta sin del av ansvaret
              och att miljöministern säger att man klarar sig med de resurser
              som finns. Länsstyrelsens begäran har mötts av ett uppdrag att
              utreda. Jag är förvånad över att det har behövt ta nio år att
              komma fram till den slutsatsen.
            </seg>
            <seg xml:id="i-f6c53977562dd6ad-0">
              Fru talman! Det faktum att det är många olika aktörer i det här
              området kan rimligen inte leda till svårigheter att komma fram
              till slutsatsen att man behöver ta fram en gemensam skötselplan.
              Nio år för att komma fram till den slutsatsen låter som en lite
              väl lång beredningstid i mina öron.
            </seg>
            <seg xml:id="i-b5d33fbb535d33c7-0">
              Jag förde fram frågan om resurser. Det är klart att olika aktörer
              har olika resurser, men staten har ju normalt för nationalparker
              ett ansvar för helheten. I det här fallet är det väl rimligt att
              staten tar ett ansvar utöver sitt eget förvaltaransvar för hela
              området, eftersom det är en nationalstadspark som är unik i både
              sin konstruktion och miljö.
            </seg>
            <seg xml:id="i-97b37ccdd98ab5a3-0">
              Det vore intressant att få del av om miljöministern gett länsstyrelsens
              utredning i uppdrag att också se på frågan om extra resurser eller
              om detta ska göras av en ny utredning som bereds inom Regeringskansliet.
              Det har ju nu också gått något år sedan den skrivelse som miljöministern
              relaterar till låg på riksdagens bord.
            </seg>
          </u>
          <note type="speaker" xml:id="i-dd2f40241a4385e0-0">
            Anf. 42 Miljöminister LENA SOMMESTAD (s):
          </note>
          <u xml:id="i-61352ac6c191cf9b-6" who="unknown">
            <seg xml:id="i-7028fffb2a840912-0">
              Fru talman! Jag är lite förvånad över att Kerstin Lundgren är
              så ointresserad av det arbete som faktiskt pågår och som är väldigt
              konstruktivt när det gäller att driva frågan framåt. Jag är också
              förvånad över att Kerstin Lundgren tycker att det är så enkelt
              och okomplicerat att, som vi nu gör, införa en helt ny skyddsform,
              nämligen nationalstadsparken, med helt nya regelverk.
            </seg>
            <seg xml:id="i-54a335b7b29ecb30-0">
              Från statens sida tas ett ansvar för helheten. Men vi måste också
              se att det finns skillnader såtillvida att det i nationalparkerna
              inte finns några andra förvaltare med statliga resurser som just
              förvaltar, utan där har vi skötselanslagen. Nu går vi alltså in
              i nationalstadsparken och arbetar då på det sätt som jag menar
              att vi måste arbeta på inte uppifrån som om staten ägde hela området
              utan i samarbete med aktörerna. Vi har gjort bedömningen att rätt
              sätt att arbeta är att förbättra samarbetet med aktörerna och
              att ge länsstyrelsen en tydlig roll, och det är det som vi nu
              gör.
            </seg>
            <seg xml:id="i-f90f5afc2078d150-0">
              Självklart har jag samrått med länsstyrelsen. Jag vet att man
              kommer att ha resurser att utföra det här arbetet. Givetvis är
              detta ett krävande och viktigt arbete, och länsstyrelsen har begärt
              att få det här samordningsuppdraget.
            </seg>
            <seg xml:id="i-d05f2977c33c16bd-0">
              Jag anser således att vi arbetar på ett konstruktivt sätt för
              att driva frågan framåt och tror att detta kommer att ge ett mycket
              bra resultat.
            </seg>
          </u>
          <note type="speaker" xml:id="i-61334e0687f6cc35-0">
            Anf. 43 KERSTIN LUNDGREN (c):
          </note>
          <u who="kerstin_lundgren_078b71" xml:id="i-1a494fbd90026613-2">
            <seg xml:id="i-cb2001dd1a488165-0">
              Fru talman! Miljöministern är förvånad över mitt ointresse. Men
              låt mig kvittera denna signal med att säga att jag är förvånad
              över att miljöministern kan uppfatta det som ett ointresse att
              jag försöker säkerställa att nationalstadsparken får samma behandling,
              har samma relation som övriga nationalparker, och att vi verkligen
              värnar och kan utveckla ett område som är unikt i vår stadsmiljö.
            </seg>
            <seg xml:id="i-5969fa545db74352-0">
              Jag är också förvånad över att miljöministern tycker att det
              är rimligt att först bereda frågan i nio år och att det är ett
              tecken på regeringens intresse, liksom att det sedan när man väl
              kommer fram till beslutet att man ska utreda tar två år för den
              utredningen. Om detta är ett tecken på regeringens intresse för
              frågan må väl andra bedöma hur pass stort det intresset har varit
              under de gångna nio åren.
            </seg>
            <seg xml:id="i-841164aeb41bb7e8-0">
              Vidare har jag, fru talman, ännu inte fått något svar i resursfrågan.
              Är det så att man i den utredning som nu ska få ta ytterligare
              två år också ska titta närmare på vilka ytterligare resurser staten
              har och att regeringen är beredd att jämställa nationalstadsparken
              med nationalparker genom att bevilja ett statligt ansvar för den
              ekonomiska utvecklingen av området och för skötseln av området,
              eller är regeringen bara intresserad av sin del av helheten?
            </seg>
          </u>
          <note type="speaker" xml:id="i-c4aaf7d749896b09-0">
            Anf. 44 Miljöminister LENA SOMMESTAD (s):
          </note>
          <u xml:id="i-108ef53a21de558d-3" next="cont" who="unknown">
            <seg xml:id="i-19686788d5969e93-0">
              Fru talman! Låt mig tydliggöra att jag är förvånad. Eftersom
              vi nu faktiskt går framåt i frågan på ett väldigt konstruktivt
              sätt tycker jag att vi borde kunna vara eniga om att det är bra
              att vi tar steg framåt i stället för att diskutera hur många år
              som gått och vad som tidigare gjorts.
            </seg>
            <seg xml:id="i-99f58aad06a87e61-0">
              När det gäller vad som tidigare gjorts kan jag framhålla att
              uppdrag tidigare har lagts. Dessutom har det funnits en samordningsgrupp,
              och det har vidtagits åtgärder och arbetats med detta under många
              år. Det är en komplex fråga att hantera en nationalstadspark mitt
              i ett urbant område. Det är ett nytt sätt att arbeta, och processen
              tar tid.
            </seg>
            <seg xml:id="i-aa52010c2d19d808-0">
              Jag tycker att det är viktigt att vi är eniga om värdet av nationalstadsparken
              och det tror jag att vi är. Ja, jag vill verkligen försäkra Kerstin
              Lundgren om att vi är det. Vi tycker att det var ett mycket bra
              initiativ att inrätta nationalstadsparken, och vi i regeringen
              lägger just nu ned mycket arbete på att driva frågan framåt. Jag
              tror att det är viktigt att vi också ser att vi är på rätt väg,
              och jag hoppas att Kerstin Lundgren förstår min poäng med samverkan.
              Det finns en skillnad mellan nationalparker, som vi ägarrättsmässigt
              och så vidare helt och hållet förfogar över, och nationalstadsparken
              där samverkan med aktörerna är A och O. Här vill vi arbeta på
              rätt sätt. Det innebär också att processen tar längre tid.
            </seg>
            <seg xml:id="i-b8b273c014d74871-0">
              Det ligger inte direkt i uppdraget att se över resursfrågorna,
              utan det är ett program för förvaltning som länsstyrelsen har
              fått. Däremot ser jag att vi när vi har ett sammantaget grepp
              om förvaltningen jag har sagt att jag tycker att vi har saknat
              det på ett bättre sätt kan bedöma resursfrågan. Detta med resurser
              till nationalstadsparken kan inte heller hanteras på exakt samma
              sätt som när det gäller nationalparkerna på grund av de särskilda
              omständigheter som råder, bland annat att det finns en lång rad
              förvaltare som också har andra resurser att tillgå. Således måste
              vi även i det här fallet skräddarsy en lösning. Det kan vi titta
              närmare på när vi kommit ytterligare ett steg på vägen.
            </seg>
            <seg xml:id="i-2d23f9581c56870d-0">
              Jag försäkrar alltså, Kerstin Lundgren, att vi arbetar på ett
              konstruktivt sätt med att föra frågan om nationalstadsparken framåt
              och säkerställa förvaltning och finansiering.
            </seg>
          </u>
          <note xml:id="i-02a26a6b310a9fdf-5">
            Överläggningen var härmed avslutad.
          </note>
          <note xml:id="i-6eaab2d3910c26fb-0">
            8 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-dc2e3131e5af3d72-0">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-a845517d45a4a473-0">
            KOM(1993)322 och KOM(1994) 267
          </note>
          <note xml:id="i-4f0429d869b180fa-0">
            9 § Hänvisning av ärenden till utskott
          </note>
          <note xml:id="i-f1c02234403c23f6-0">
            Föredrogs och hänvisades
          </note>
          <note xml:id="i-f56050ac12b8fd64-0">
            10 § Bordläggning
          </note>
          <note xml:id="i-dd2f79f4143f3c0d-0">
            Anmäldes och bordlades
          </note>
          <note xml:id="i-d55fcf51743fbf3c-0">
            11 § Anmälan om interpellationer
          </note>
          <note xml:id="i-5309e4c938a59495-0">
            Anmäldes att följande interpellationer framställts
          </note>
          <note xml:id="i-f3ef46de626c16f7-0">
            den 28 november
          </note>
          <note xml:id="i-414d958bc2b415c0-0">
            Mats Odell
          </note>
          <note xml:id="i-477f513c15bdccf9-0">
            Karin Thorborg
          </note>
          <note xml:id="i-216ad8430b08a786-0">
            Peter Althin
          </note>
          <note xml:id="i-8b6e219563e577b2-0">
            Cecilia Magnusson
          </note>
          <note xml:id="i-2bc9674d84d148bc-0">
            Gunilla Tjernberg
          </note>
          <note xml:id="i-1184c8ae2860b24f-0">
            Maud Olofsson
          </note>
          <note xml:id="i-69c2e5f469f7c934-0">
            Interpellationerna redovisas i bilaga som fogats till riksdagens
            snabbprotokoll tisdagen den 2 december.
          </note>
          <note xml:id="i-ff361933e3eeee47-0">
            12 § Anmälan om frågor för skriftliga svar
          </note>
          <note xml:id="i-be549130f8497e23-0">
            Anmäldes att följande frågor för skriftliga svar framställts
          </note>
          <note xml:id="i-f3ef46de626c16f7-1">
            den 28 november
          </note>
          <note xml:id="i-c77c5c6d41823a89-0">
            Lena Adelsohn Liljeroth
          </note>
          <note xml:id="i-87231b00d8e9d5f2-0">
            Liselott Hagberg
          </note>
          <note xml:id="i-65b976bab0ca37ae-0">
            Carina Adolfsson Elgestam
          </note>
          <note xml:id="i-329f3d8080481a80-0">
            Cecilia Wikström
          </note>
          <note xml:id="i-601918937d33a4c1-0">
            Viviann Gerdin
          </note>
          <u prev="cont" who="unknown" xml:id="i-c63adf558d9c7ca5-3">
            <seg xml:id="i-0caee811e45840fe-0">
              Torkild Strandberg
            </seg>
          </u>
          <note xml:id="i-5c30ece6b8ae76fe-0">
            Inger Lundberg
          </note>
          <note xml:id="i-329f3d8080481a80-1">
            Cecilia Wikström
          </note>
          <note xml:id="i-28666b6b93c3924b-0">
            Frågorna redovisas i bilaga som fogats till riksdagens snabbprotokoll
            tisdagen den 2 december.
          </note>
          <note xml:id="i-2c9ed2b4ac1c4459-0">
            13 § Anmälan om skriftliga svar på frågor
          </note>
          <note xml:id="i-9dd324a88b1c22d9-0">
            Anmäldes att skriftliga svar på följande frågor inkommit
          </note>
          <note xml:id="i-f3ef46de626c16f7-2">
            den 28 november
          </note>
          <note xml:id="i-c8f108bbf103d348-0">
            Yvonne Ruwaida
          </note>
          <note xml:id="i-b6e4bae17366563f-0">
            Carina Hägg
          </note>
          <note xml:id="i-c46a49f2504ecf8a-0">
            Agne Hansson
          </note>
          <note xml:id="i-412e8e9e0d04787d-0">
            Svaren redovisas i bilaga som fogats till riksdagens snabbprotokoll
            tisdagen den 2 december.
          </note>
          <note xml:id="i-c7c209d9ed4e8d34-0">
            14 § Kammaren åtskildes kl. 11.05.
          </note>
          <note xml:id="i-44192796b28d59ce-0">
            Förhandlingarna leddes av tredje vice talmannen.
          </note>
          <note xml:id="i-c518695a4d415331-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
