<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--130</head>
          <docDate when="2007-06-17">2007-06-17</docDate>
        </div>
      </front>
      <body>
        <div>
          <note xml:id="i-54feb2aa6abf053c-0">
            ﻿
          </note>
          <note xml:id="i-3bfa49c0d6ff6a84-0">
            Riksdagens protokoll
          </note>
          <note xml:id="i-9ff217b6b3232c36-0">
            2007/08:130
          </note>
          <note type="date" xml:id="i-0bfc1901dfdaad7c-0">
            Tisdagen den 17 juni
          </note>
          <note xml:id="i-d2c153eddb0613ad-0">
            Kl. 09:00 - 22:51
          </note>
          <note xml:id="i-e5222d1b4d762aa0-0">
            1 § Justering av protokoll
          </note>
          <note xml:id="i-a8fa653d0486cc4f-0">
            Justerades protokollet för den 11 juni.
          </note>
          <note xml:id="i-41a55086bd788c79-0">
            2 § Avsägelser
          </note>
          <note xml:id="i-9b3ba26bd4a09dbe-0">
            Andre vice talmannen meddelade att Pernilla Zethraeus (v) anhållit
            om entledigande från uppdraget som riksdagsledamot från och med
            den 17 juni.
          </note>
          <note xml:id="i-d307d7083f9817ac-0">
            Kammaren biföll denna anhållan.
          </note>
          <note xml:id="i-e14d39a7cb4092bd-0">
            Andre vice talmannen meddelade vidare att Mats Einarsson (v)
            anhållit om entledigande från uppdraget som ersättare för riksdagsledamot
            i Helsingforss kommuns valkrets från och med den 17 juni.
          </note>
          <note xml:id="i-d307d7083f9817ac-1">
            Kammaren biföll denna anhållan.
          </note>
          <note xml:id="i-847e01210283b2e1-0">
            3 § Meddelande om preliminär sammanträdesplan för kammaren hösten
            2008
          </note>
          <note xml:id="i-af7d61d7a11ca238-0">
            Andre vice talmannen meddelade att en preliminär plan för kammarens
            sammanträden hösten 2008 delats ut till riksdagens ledamöter.
          </note>
          <note xml:id="i-cb290df60f96fc6e-0">
            4 § Meddelande om preliminära hålltider för kammaren våren 2009
            till våren 2010
          </note>
          <note xml:id="i-9e9394057efcf477-0">
            Andre vice talmannen meddelade att ett meddelande om preliminära
            hålltider för kammaren våren 2009 till våren 2010 delats ut till
            riksdagens ledamöter.
          </note>
          <note xml:id="i-19c24d7a3dfa7569-0">
            5 § Anmälan om inkomna uppteckningar från EU-nämndssammanträden
          </note>
          <note xml:id="i-306a6c3349dc3c2c-0">
            Andre vice talmannen anmälde att uppteckningar från EU-nämndens
            sammanträden fredagen den 30 maj och måndagen den 2 juni inkommit.
          </note>
          <note xml:id="i-f1926cd365dacfd2-0">
            6 § Förnyad bordläggning
          </note>
          <note xml:id="i-b65b6537a0b12f94-0">
            Föredrogs och bordlades åter
          </note>
          <note xml:id="i-9194748e56704652-0">
            7 § Samgående mellan Posten AB och Post Danmark A/S
          </note>
          <note xml:id="i-9a49ab7e2088ebfc-0">
            Föredrogs
          </note>
          <note type="speaker" xml:id="i-131dee9000c351b1-0">
            Anf. 1 TOMAS ENEROTH (s):
          </note>
          <u who="tomas_eneroth_80b549" xml:id="i-e05aa3cc8a46baf8-0">
            <seg xml:id="i-f503429808a01765-0">
              Fru talman! I dag ska vi debattera det som regeringen kallar
              samgåendet mellan den svenska och den danska Posten, men egentligen
              handlar det om att regeringen vill ha riksdagens godkännande för
              en privatisering och börsintroduktion av den svenska Posten. Detta
              är vi emot, och jag vill därför inledningsvis yrka bifall till
              den reservation som vi socialdemokrater har i betänkandet tillsammans
              med Vänsterpartiet och Miljöpartiet.
            </seg>
            <seg xml:id="i-2f623aa8cdcb89b3-0">
              Ett samgående mellan den svenska och den danska Posten skulle
              faktiskt kunna vara bra. Posten är i dag ett lönsamt och välskött
              bolag. Med den ökade konkurrens vi ser på postmarknaden finns
              det faktiskt skäl att stärka Postens ställning. Det gäller inte
              minst konkurrensen från andra internationella postbolag med statliga
              ägare. Vi vill stärka Postens ställning, inte för Postens egen
              skull utan för att kunna säkra en samhällsomfattande posttjänst
              i hela landet och se till att post delas ut inte bara där marknaden
              tycker att det är lönsamt utan också på de ställen där människor
              bor och där marknaden väljer att inte etablera sig. Därför är
              det viktigt med en posttjänst i hela landet. Därför är det viktigt
              att vi har ett starkt statligt engagemang i Posten.
            </seg>
            <seg xml:id="i-f3b92e7012386769-0">
              Det som regeringen presenterar som samgående visar sig vid närmare
              granskning vara någonting helt annat. Det är ett affärsupplägg
              som innebär att Posten per definition numera blir privatägt. Den
              tredje största ägaren i det sammanslagna bolaget blir CVC, ett
              brittiskt riskkapitalbolag. Dessutom kan vi konstatera att samgåendet
              innebär att Posten förr eller senare kommer att påtvingas en börsintroduktion
              i och med det affärsavtal som finns.
            </seg>
            <seg xml:id="i-bd6b512a1f46fc48-0">
              Vid såväl Maud Olofssons presskonferens som den information som
              vi i näringsutskottet fick på morgonen av pressekreteraren talades
              det däremot tyst om planerna på en börsintroduktion och om avsikten
              att minska den svenska statens ägarandel. Det nämndes inte att
              det i allra högsta grad var en mycket avgörande del i affären
              och att samgåendet innebär att svenska staten och kommande regeringar
              i Sverige kommer att få åtaganden gentemot det riskkapitalbolag
              som är den tredje största ägaren i Posten.
            </seg>
            <seg xml:id="i-a8c6b6afd29daa88-0">
              Den information som rimligtvis borde ha uppmärksammats i större
              utsträckning och påtalats som en mycket viktig del i affären ur
              regeringens synpunkt är formuleringen: Den avsiktsförklaring som
              tecknats mellan huvudägarna till de både bolagen innebär att en
              börsnotering kan påkallas från och med det femte året från samgåendets
              genomförande. Den svenska staten har enligt samma avtal en möjlighet
              att välja om den vill delta i en sådan ägarbreddning.
            </seg>
            <seg xml:id="i-82d774d3dd58130c-0">
              Så står det i avsiktsförklaringen och i propositionen som sedan
              kom. Det innebär att det finns skyldigheter gentemot CVC. Det
              innebär att vi hamnar i ett läge där man kommer att påtvingas
              en börsintroduktion. Mot den bakgrunden har vi ställt ett antal
              frågor till utskottets ledamöter och till statssekreterare. Vi
              har ställt dem till Maud Olofsson i interpellationer, men nu har
              hon skjutit på svaret till efter det att den här debatten är avklarad.
            </seg>
            <seg xml:id="i-ddcda4c0983c59bd-0">
              Vi har ställt frågorna: Vilka kostnader uppstår för svenska staten
              om vi väljer att avstå från en börsintroduktion? Hur stort är
              egentligen valet att, som det står i avsiktsförklaringen, avstå
              en börsintroduktion? Vad blir prislappen för svenska staten om
              vi inte vill att en så pass viktig del av den svenska postala
              infrastrukturen läggs ut på börsen till ivriga spekulanter?
            </seg>
            <seg xml:id="i-91e24377f69f52b8-0">
              Man kan misstänka att regeringens ovilja att tala klarspråk i
              postaffären snarare handlar om att man är mycket väl medveten
              om att den här privatiseringen knappast ligger i linje med vad
              man sade före valet eller med svenska folkets uppfattning. Svenska
              folket vill nämligen inte sälja ut Posten. Novus Opinion gjorde
              en undersökning där man tillfrågade över 2 000 svenskar, och svaren
              är entydiga: Behåll Posten, Apoteket, SJ och andra viktiga delar
              av den svenska infrastrukturen i svenska statens ägo eftersom
              de är så oerhört viktiga för den service och infrastruktur som
              vi behöver ha i det här landet. Det är verksamheter som rimligtvis
              behöver ett långsiktigt och starkt ägande för att kunna möta framtida
              utmaningar, och staten är ju, borde i alla fall vara, en långsiktig
              ägare med styrka nog att kunna möta de här utmaningarna. Jag tycker
              att Sekos kampanj Folkhemmet 2.0 är väldigt träffsäker i den meningen.
              Den pekar på vikten av att vi säkrar ett antal viktiga delar av
              den svenska infrastrukturen.
            </seg>
            <seg xml:id="i-a6e313b1ac5f35ee-0">
              Före valet gick alliansen ut inte i sitt valmanifest men i en
              liten underpamflett och talade om att det i huvudsak är sex bolag
              som man avser att avyttra. Av ideologiska skäl vill man sälja
              ut dessa. Nu vet vi att man lägger till bolag till den här listan.
              Det är Apoteket som säljs ut. Det har riksdagen redan gett sitt
              godkännande till. Det är Posten som vi debatterar i dag. Min fråga
              till de borgerliga partiernas företrädare i näringsutskottet och
              i kammaren i övrigt är: Tycker ni att ni har folkets mandat att
              sälja ut Posten? Tror ni att svenska folket uppfattade att det
              var det här som skulle ske vid en borgerlig valseger, att man
              börsintroducerar Posten och ser till att riskkapitalbolag går
              in som ägare i en så pass viktig del av vår infrastruktur?
            </seg>
            <seg xml:id="i-bdff6a0a4565ab66-0">
              Det är dessvärre så att de här utförsäljningarna är oåterkalleliga.
              Bara av det skälet skulle man kunna ställa krav på att beredningen
              ska motsvara minst alla de krav på analys och konsekvensanalyser
              som vi ställer i vanliga fall. Här borde det egentligen vara ännu
              hårdare krav eftersom det inte finns någon möjlighet att köpa
              tillbaka Posten eller återställa det som regeringen nu genomför.
              Men inte ens här kan regeringspartierna leva upp till de mest
              grundläggande kraven på beredning.
            </seg>
            <seg xml:id="i-e44c9b3f058f16a5-0">
              Regeringen bröt mot grundlagens beredningskrav redan förra året
              när utförsäljningspropositionen drevs igenom i riksdagen. Det
              konstaterade riksrevisor Lennart Grufberg redan då. Regeringen
              hade inte efterfrågat synpunkter från myndigheter med expertkunskaper
              eller analyserat effekterna av utförsäljningarna. En enig styrelse
              i Riksrevisionen, med alla partier ingående, konstaterade att
              regeringen inte gjort nödvändigt förarbete. Med andra ord fattades
              riksdagens utförsäljningsbeslut redan då i blindo, och nu upprepas
              historien.
            </seg>
            <seg xml:id="i-a8fc10bd6528cb01-0">
              Utan analys och utan rimligt beredningsarbete ska Posten säljas
              ut och börsintroduceras. Remissinstanserna klagar samfällt på
              att de inte haft rimlig tid på sig för att kunna analysera konsekvenserna
              av det underlag som har kommit. Flera tunga remissinstanser konstaterar
              såväl brister i analysen som ofullständigheter i regeringens förslag.
              I näringsutskottet har vi lyssnat till flera av de här remissinstanserna
              och kunnat höra invändningarna.
            </seg>
            <seg xml:id="i-27814768c62906e5-0">
              Vi har dessvärre också kunnat konstatera att regeringens företrädare
              inte har kunnat ge några tillfredsställande svar på de här frågorna,
              och det är förståeligt. Vem kan förklara varför vi först här i
              dag ska ta ställning till privatiseringen och ge ett bemyndigande
              att avyttra svenska statens aktier för att sedan i efterhand utreda
              hur Svensk Adressändring ska hanteras gemensamt, hur postnummersystemet
              ska kunna hanteras konkurrensneutralt eller hur andra vitala delar
              i den postala infrastrukturen ska hanteras? Det blir onekligen
              en omvänd ordning, vilket också regeringens företrädare tvingades
              konstatera när vi pressade honom i utskottet.
            </seg>
            <seg xml:id="i-5bed20a0f2f95de6-0">
              Det står så här i betänkandet: Han angav att det kan tyckas vara
              en omvänd ordning att göra översyn av postlagen och konkurrenssituationen
              på postmarknaden först efter ett samgående. Det kan inte bara
              tyckas, utan det är så. Det är en omvänd ordning, och det borde
              erkännas.
            </seg>
            <seg xml:id="i-3c09a29d179fa3db-0">
              Samma sak gäller kritiken mot värderingen av affären. Postens
              omsättning utgör i dag drygt 70 procent av det sammanlagda bolagets
              värde, men svenska staten får bara 60 procent av aktievärdet och
              mindre än 50 procent av röstvärdet.
            </seg>
            <seg xml:id="i-fcfdab942d113b4d-0">
              Eller som Nutek konstaterade: Det förefaller rent affärsmässigt
              vara en dålig affär för staten. Jag noterar att utskottets majoritet
              inte med en rad har kommenterat det påståendet i betänkandet.
              Det kanske kommer i anförandena här vi får se.
            </seg>
            <seg xml:id="i-0480e6f20e8f5a34-0">
              Avslutningsvis har jag all respekt för att det kan finnas ideologiska
              skillnader i synen på i vilken omfattning staten ska äga och driva
              bolag. Från Socialdemokraternas sida har vi alltid haft ett relativt
              pragmatiskt förhållningssätt till detta.
            </seg>
            <seg xml:id="i-c2bb3a03b03551e0-0">
              Staten är en långsiktig och stark ägare. Statliga bolag har haft
              en stark värdeutveckling och dessutom haft en väldigt god avkastning
              på det kapital man har placerat där. Man har kunnat ge god avkastning
              tillbaka till ägaren.
            </seg>
            <seg xml:id="i-f0d4c4c36201bf86-0">
              Det finns i väldigt många fall mycket starka skäl till att vi
              ska säkra statligt inflytande och ägande. Inte minst gäller det
              verksamheter som Posten eller Vattenfall. Den uppfattningen är
              inte unik.
            </seg>
            <seg xml:id="i-77f6fcfcd7e3b0eb-0">
              Även om det bär mig emot att erkänna är den inte ens speciellt
              socialdemokratisk i grunden. Den delas av väldigt många andra
              stater. Man tycker att man ska säkra ett antal viktiga nationella
              angelägenheter.
            </seg>
            <seg xml:id="i-89922fddcd28ae10-0">
              Det är till och med så att stater runt omkring i ökad omfattning
              bedriver en aktiv näringspolitik och en aktiv ägarpolitik med
              sina statliga företag. Det märks inte minst med det ökade intresse
              för svenska bolag som andra statliga aktörer uppvisar.
            </seg>
            <seg xml:id="i-4e54011aaef9b175-0">
              För dagens regering verkar det dessvärre vara så att det i huvudsak
              är svenska statens ägande man är emot. Den ideologiska övertygelsen
              om att stater inte ska äga och driva bolag stannar tydligen vid
              nationsgränsen. Att statliga bolag ägda av Dubai, franska staten
              eller andra aktörer går in och äger är uppenbarligen inte ett
              bekymmer.
            </seg>
            <seg xml:id="i-e76b2f38d2c36903-0">
              Nåväl, det som upprör i fallet Posten och i en stor del av de
              utförsäljningar som genomförs under den här mandatperioden är
              regeringens slarviga hantering. Dålig beredning, ofullständig
              information och obesvarade frågor är snarare mer regel än undantag
              när det gäller pågående utförsäljningar.
            </seg>
            <seg xml:id="i-14fd07d0a416550e-0">
              Det har lett till kraftig kritik från Riksrevisionen. Det är
              inte en tillfällighet att Riksrevisionen i dag har en presskonferens
              om ungefär 50 minuter där man återigen ska redovisa skarp kritik
              mot regeringens hantering av statliga utförsäljningar.
            </seg>
            <seg xml:id="i-a37cb4cdb26611e8-0">
              Jag är alldeles övertygad om att så också blir fallet med det
              ärende vi hanterar här i dag. Det kommer att leda till skarp kritik
              inte minst från Riksrevisionen. För det vilar ansvaret tungt på
              regeringen. Men det vilar också tungt på de borgerliga ledamöter
              som representerar sina partier i riksdagens näringsutskott.
            </seg>
            <seg xml:id="i-70e3de3e7cfc8bd4-0">
              Vi socialdemokrater tycker att regeringen bör återkomma till
              riksdagen med kompletterande underlag och analyser av vad samgående
              innebär innan riksdagen tar ställning till ett samgående. Vi anser
              att regeringen bör återkomma till riksdagen för att redovisa hur
              man säkerställer att postservice fungerar i hela landet innan
              man genomför den här typen av affärer.
            </seg>
            <seg xml:id="i-c572d866e8573795-0">
              Vi säger nej till avsikten att kraftigt minska det statliga ägandet
              i Posten. Vi säger ja till att staten ska behålla ett starkt ägande
              och ett långsiktigt engagemang i svenska Posten.
            </seg>
            <seg xml:id="i-1f9318c091ffe8ca-0">
              Avslutningsvis yrkar vi avslag på propositionen som nu ligger
              på riksdagens bord. Vi hoppas att hela den samlade svenska riksdagen
              ställer sig bakom det kravet.
            </seg>
          </u>
          <note type="speaker" xml:id="i-e70f32e662e3a339-0">
            Anf. 2 KENT PERSSON (v):
          </note>
          <u who="kent_persson_3230c6" xml:id="i-66144ca24455f500-0">
            <seg xml:id="i-9163818bffb68cb4-0">
              Fru talman! Den 1 april i år möttes vi av beskedet att ett samgående
              mellan den svenska Posten och den danska Posten stod för dörren.
              Nej, det var inget förstaaprilskämt. Posten AB ska privatiseras.
              Slaget om den svenska postmarknaden går nu in i ett avgörande
              skede.
            </seg>
            <seg xml:id="i-ddb2d805e0f89752-0">
              När den svenska postmarknaden avreglerades år 1993 var vi först
              i Europa. Då fanns ett åttiotal postoperatörer på den svenska
              marknaden. I dag återstår bara ett trettiotal. Utöver DHL, City
              Mail och Posten AB rör det sig främst om lokala paketförmedlare
              som är små och i huvudsak inriktade på att sköta korrespondens
              från företag till företag.
            </seg>
            <seg xml:id="i-34a3885d68cc03b9-0">
              Fram till i dag är Sverige det enda land inom EU som är helt
              avreglerat. På många håll inom EU skyddas statligt ägda postföretag
              av högt ställda krav som i praktiken skapar en monopolsituation
              trots avreglering. I Norge, som ett exempel, värnar den norska
              Posten hårt om sitt brevmonopol. I Finland måste en postoperatör
              täcka hela landet och dela ut post sex dagar per vecka för att
              verka.
            </seg>
            <seg xml:id="i-1df5f35acadb31a5-0">
              I väntan på att övriga Europa avreglerar sina hemmamarknader
              måste svenska Posten hitta en samarbetspartner för att klara konkurrensen
              med de stora drakarna i framtiden. Konkurrensen är stenhård inte
              minst i storstadsområdena. De stora drakarna kommer att formera
              sig inför framtiden var så säker.
            </seg>
            <seg xml:id="i-52487f6b75bcf350-0">
              Vi kommer att få en rad uppköp och samgåenden mellan olika postoperatörer.
              Konkurrensen mellan de olika operatörerna kommer troligtvis att
              leda till färre och större postoperatörer. De små lokala postdistributörerna
              kommer att få en hård marknad att verka på.
            </seg>
            <seg xml:id="i-07f1aab4e0ca8d23-0">
              Svenska Postens största konkurrent är utan tvekan City Mail.
              Bakom City Mail står norska Posten och norska staten. Deras verksamhet
              koncentreras i Sverige framför allt till storstäderna. Landsbygden
              lämnas orörd och kvar till svenska Posten AB att sköta om.
            </seg>
            <seg xml:id="i-4e5e6ce2246c7bc9-0">
              Det är bland annat i det perspektivet vi måste hitta en stark
              samarbetspartner för svenska Posten för att den i framtiden ska
              klara sina uppgifter att upprätthålla den samhällsomfattande posttjänsten
              i hela landet.
            </seg>
            <seg xml:id="i-33703302b8c77ba0-0">
              Efter avregleringen år 1993 gick Posten från att ge service till
              allmänheten till att bolagiseras med vd, fallskärmar och pensioner.
              Ekonomin sattes i främsta rummet.
            </seg>
            <seg xml:id="i-5be223d379056b53-0">
              Fru talman! Borde vi inte vara nöjda när vi har ett förslag om
              samgående mellan svenska Posten och danska Posten? Det vore bra
              om det inte vore för att det innebär en privatisering av Posten.
              Dessutom är det rent ut sagt en usel affär. Förslaget lämnar dessutom
              flera frågor obesvarade.
            </seg>
            <seg xml:id="i-f2ba1d440387a79d-0">
              Vad kommer att hända med postnummersystemet vid en privatisering
              eller Svensk Adressändring AB? Det ges inga svar från alliansen.
              Innan riksdagen fattar beslut borde vi åtminstone ha en uppfattning
              om vad som ska hända med den postala infrastrukturen.
            </seg>
            <seg xml:id="i-868eef0c0ff52af4-0">
              Men visst är det en dålig förhandling. Det är inte bara jag som
              säger det, utan väldigt många andra har påpekat det. Den svenska
              regeringen är beredd att lägga sig platt för de danska förhandlarna
              och det riskkapitalbolag, CVC Capital Partners, som är delägare
              i Post Danmark A/S.
            </seg>
            <seg xml:id="i-cb13e4b9c724a4b2-0">
              CVC är inte vilket riskkapitalbolag som helst. Det är ett av
              Europas mäktigaste riskkapitalbolag med en omsättning på över
              500 miljarder kronor. De är kända för att gå hårt fram med rationaliseringar
              och effektiviseringar som går ut över antalet anställda. De är
              också kända för de skyhöga bonusar som betalas ut.
            </seg>
            <seg xml:id="i-9081e103d8bbd270-0">
              Vad kan deras intresse vara? Det är en berättigad fråga att ställa
              till alliansen. Det måste ni ändå ha funderat på. Som jag ser
              det är CVC Capital Partners intresserade av att tjäna pengar.
              Det är deras syfte. Det är också därför vi ser kravet på börsintroduktion
              från deras sida.
            </seg>
            <seg xml:id="i-9c5eede208726059-0">
              Vänsterpartiet säger nej till affären. Vi kan bara se vad som
              hänt med Telia Sonera. Det förskräcker verkligen. Efter privatiseringen
              har Telia sakta men säkert släppt sitt viktiga nationella ansvar
              att ge alla svenska hushåll möjlighet till telefoni.
            </seg>
            <seg xml:id="i-cb92816f060fc94e-0">
              Ska nästa område där staten sviker sitt ansvar bli Posten? Samtidigt
              vet vi genom en opinionsundersökning publicerad i DN den 8 maj
              att svenska folket värnar allra mest om Posten som en statlig
              angelägenhet. Låt inte svenska Posten gå samma öde till mötes
              som Telia Sonera som snart är ett minne blott.
            </seg>
            <seg xml:id="i-ba3179035964a5d0-0">
              Fru talman! Effekten av sammanslagningen mellan svenska Posten
              och danska Posten kommer att innebära att Posten AB:s omsättning
              kommer att motsvara ca 70 procent av det gemensamma bolagets omsättning.
              Om vi granskar det framförhandlade förslaget ser vi att det innebär
              att svenska staten skulle få 60 procent av aktievärdet och 49,81
              procent av röstvärdet.
            </seg>
            <seg xml:id="i-0001f7112d57d662-0">
              Jag förstår inte varför man har lagt sig så platt i en förhandling.
              Vad är regeringens strategi med att på det här sättet skänka bort
              svenska Posten? Förutom att den borgerliga regeringen gått tvärtemot
              den svenska opinionen är man också på väg att göra ännu en dålig
              affär. Varför denna undergivenhet mot danskarna? Eller är det
              så att det är CVC:s krav som svenskarna har gett efter för? Att
              misstanken finns grundar jag på det faktum att de kräver en börsintroduktion
              senast efter fem år för att samgåendet mellan svenska och danska
              Posten ska vara möjligt. Det är något som också Postens vd Erik
              Olsson ger uttryck för i en intervju i Dagens Industri den 23
              maj.
            </seg>
            <seg xml:id="i-29b9b89fe0633b2a-0">
              Men det är inte nog med det. Regeringen vill också ha riksdagens
              bemyndigande, godkännande, att minska statens ägarandel till 34
              procent. Varför då? Varför ge bort en sådan viktig angelägenhet
              som Posten?
            </seg>
            <seg xml:id="i-9803880ab569f6b2-0">
              Oklarheter i affären bara staplas på varandra. Förutom den lilla
              andel som tillfaller Sverige, som jag nyss nämnde, finns frågan
              vad riskkapitalbolagets gyllene aktie kommer att betyda och vilka
              krav bolaget kan ställa utifrån det. Kan bolaget kräva en utlösen
              som åderlåter det nya postbolaget? Svar borde ges innan beslut
              fattas.
            </seg>
            <seg xml:id="i-816fdc1374ddb112-0">
              En annan fråga är hur den anmälan som danska privata distributörer
              lämnat in till EU-kommissionen kommer att slå mot bolaget. Det
              kunde vi läsa om i Dagens Industri den 24 maj. Den särskilda löneavgift
              som danska Posten är befriad från anses konkurrensbegränsande
              så länge man inte betalar den. Skulle EU-kommissionen tvinga danska
              Posten att införa löneavgiften försvinner i princip hela vinsten
              för danska Posten.
            </seg>
            <seg xml:id="i-3cc8147e8c2cb3d7-0">
              Trots detta framhärdar regeringen i Sverige med att genomföra
              sammanslagningen, detta på villkor som redan innan EU-anmälan
              var känd kritiserats av en samlad opposition och även av statliga
              verk som Nutek. En sådan hård kritik är ganska unik inom svenskt
              statsväsen. Det är en riktig bredsida. Man pekar i sin remiss,
              precis som Vänsterpartiet har gjort i sin motion, på det bristfälliga
              underlaget. Nutek oroar sig, precis som vi, över hur postdistributionen
              ska fungera i hela landet. Man oroar sig också, precis som vi,
              över en framtida privatisering. Man säger också, precis som vi,
              att det är en dålig affär.
            </seg>
            <seg xml:id="i-2a0040019847f0b6-0">
              Men regeringen tar uppenbarligen inte någon hänsyn till det statliga
              verk som är expert på både företag och regional politik. Här ska
              utförsäljas och privatiseras till varje pris, kosta vad det kosta
              vill!
            </seg>
          </u>
          <note xml:id="i-1c2bb9205e130ecc-0">
            Fru talman! Jag yrkar bifall till reservation 1.
          </note>
          <note type="speaker" xml:id="i-d257c3b38357a745-0">
            Anf. 3 PER BOLUND (mp):
          </note>
          <u who="per_bolund_0a9708" xml:id="i-b832d060f2a150d1-0">
            <seg xml:id="i-e139d8254459d3c4-0">
              Fru talman! På riksdagens bord ligger i dag ett förslag om samgående
              mellan svenska Posten och Post Danmark. Från Miljöpartiets sida
              tycker vi att grundtanken i förslaget är bra. Vi är övertygade
              om att det i grunden är bra för Posten med mer internationellt
              samarbete i olika former. Däremot anser vi att förslaget från
              regeringen inte ger någon bra grund för ett sådant samarbete.
              Miljöpartiet kan därför inte säga ja till det förslag som föreligger.
            </seg>
            <seg xml:id="i-23b232d6993d377e-0">
              Det underlag vi har fått från regeringen i denna affär är alldeles
              för dåligt. Det är, som vi har hört, flera remissinstanser som
              har lämnat allvarliga synpunkter och kritiserat att viktiga frågor
              inte får svar i propositionen. Det handlar till exempel om ekonomin
              i affären och om hur konkurrensen mellan olika postföretag på
              den svenska postmarknaden ska fungera i framtiden.
            </seg>
            <seg xml:id="i-1b144a7ae1d4972b-0">
              Vi anser att affären ger en mycket dålig utdelning för svenska
              skattebetalare. Postens omsättning skulle utgöra över 70 procent
              av det sammanslagna bolagets omsättning. Trots det skulle skattebetalarna
              i Sverige bara få 60 procent av aktievärdet i det nya bolaget.
            </seg>
            <seg xml:id="i-fd149c468f287bfe-0">
              Beslutsmakten i bolaget blir ännu sämre. Där får svenska skattebetalare
              mindre än hälften av rösterna trots att vi går in med 70 procent
              av värdet i bolaget.
            </seg>
            <seg xml:id="i-43d2dd9f9233c7a4-0">
              I kronor räknat gick svenska Posten med 2 miljarder kronor i
              vinst förra året. Danska Posten hade en vinst på 900 miljoner.
              Nedgången i ägande medför alltså att svenska skattebetalare tvingas
              avstå nära 300 miljoner kronor per år i vinst. Dessa förs i stället
              över till danska staten och riskkapitalbolag.
            </seg>
            <seg xml:id="i-161e4164972fe3a9-0">
              Jag skulle vilja ha svar från regeringspartierna här i kammaren
              på varför svenska staten ska göra en så dålig affär. Vad är det
              som motiverar det?
            </seg>
            <seg xml:id="i-5c6e7e552731d980-0">
              Fru talman! Något som har krupit fram efter hand, när mer och
              mer blivit känt om affären, är att samgåendet innebär en privatisering
              av postverksamheten i Sverige. Dels kommer en ganska stor del
              av bolaget att redan från början ägas av ett riskkapitalbolag
              i och med att ett riskkapitalbolag som heter CVC äger en del av
              danska Posten, dels ingår som ett förbehåll i affären, som vi
              tidigare hört, att Posten inom ett par år ska säljas ut på börsen,
              börsintroduceras.
            </seg>
            <seg xml:id="i-93074dc7e299e763-0">
              Är det ett problem att Posten privatiseras? Man kan svara både
              ja och nej på den frågan. Från Miljöpartiets sida anser vi att
              privata företag ska göra det de är bäst på. De ska verka på en
              konkurrensutsatt och väl fungerande marknad. Men vi anser också
              att staten måste ta ett ansvar för att denna marknad fungerar
              på ett bra sätt. Staten måste också ta ett ansvar för att viktiga
              tjänster, som postutdelning, ska fungera för alla svenskar i alla
              delar av landet. På dessa områden ser vi stora problem med det
              nuvarande förslaget.
            </seg>
            <seg xml:id="i-ffb5b59c74b74a14-0">
              Miljöpartiet har inget emot konkurrens på fria marknader. Det
              gäller till exempel postverksamhet. Redan i dag finns ett trettiotal
              olika postföretag som är verksamma runt om i Sverige. Ofta är
              det små företag, enmansföretag eller familjeföretag, som har svårt
              att konkurrera redan med dagens system.
            </seg>
            <seg xml:id="i-c18e2f10c12b848d-0">
              Problemet med privatiseringen uppstår när ett dominerande företag
              som Posten privatiseras. Med den privatiseras också avgörande
              infrastruktur som postboxar, adressändring, eftersändning av post
              och hela det svenska postnummersystemet. Dessa system är en förutsättning
              för att alla postföretag i Sverige ska kunna verka på postmarknaden
              och dela ut post på lika villkor. Privatiseras infrastrukturen
              tillsammans med Posten kommer det att bli mycket svårt, för att
              inte säga omöjligt, att få en fungerande konkurrens mellan olika
              postföretag.
            </seg>
            <seg xml:id="i-1c4fe27cab8a967d-0">
              För många av de små postföretag som i dag delar ut post runt
              om i landet är det inte möjligt att konkurrera om de inte får
              samma tillgång till postnummersystem och adressändring som det
              dominerande bolaget. Vi anser att denna fråga måste lösas innan
              en fusion sker. Annars kommer Sverige, som också Post- och telestyrelsen
              påpekar i sitt remissvar, att tvingas köpa loss sitt eget postnummersystem
              från ett privat företag. Det kan bli en dyr historia.
            </seg>
            <seg xml:id="i-2154caf426a972af-0">
              Miljöpartiets inställning är att infrastrukturen ska ägas offentligt
              medan tjänsterna, att dela ut posten, mycket väl kan drivas av
              privata företag.
            </seg>
            <seg xml:id="i-b5930263d6baea4c-0">
              Fru talman! För att få en fungerande postmarknad måste också
              övervakningen av konkurrensen på postmarknaden bli bättre. Den
              svenska postmarknaden har varit avreglerad i 15 år. Trots det
              står Posten fortfarande för mer än 91 procent av den totala postmarknaden
              i Sverige. Det är alltså tydligt att postkonkurrensen inte fungerar
              i dag. Risken är stor att situationen blir ännu värre efter en
              sammanslagning med danska Posten. Vi ser därför ett stort behov
              av att ha en bättre konkurrenslagstiftning på postmarknaden i
              Sverige innan en sammanslagning och, framför allt, privatisering
              av Posten sker.
            </seg>
            <seg xml:id="i-aa23e84b5ac24799-0">
              I dag är det Konkurrensverket som har ansvaret för att kontrollera
              postmarknaden. Det är ingen bra lösning; det har inte fungerat
              hittills. Det vore mycket bättre om sektorsmyndigheten som har
              kontroll på området, Post- och telestyrelsen, även får ansvar
              för konkurrensfrågor på postmarknaden. Det är Post- och telestyrelsen
              som har sakkunskapen om postmarknaden. Det är denna kunskap som
              framför allt behövs och som behöver utnyttjas mer för att vi ska
              få en fungerande konkurrens.
            </seg>
            <seg xml:id="i-a86bcf2ab4a70110-0">
              För de små postoperatörerna, som oftast är enmans- eller familjeföretag,
              är det av oerhört stor vikt att konkurrensen fungerar. Det är
              också viktigt att konkurrensbrott åtgärdas snabbt och effektivt
              eftersom de små postoperatörerna i annat fall riskerar att gå
              i konkurs medan ärendena utreds. Vi är övertygade om att Post-
              och telestyrelsen skulle kunna följa marknaden närmare och agera
              snabbare än vad Konkurrensverket hittills gjort.
            </seg>
            <seg xml:id="i-5a0a4697bb25b8bb-0">
              Post- och telestyrelsen har redan i dag en skyldighet att främja
              konkurrensen på telemarknaden. Den fungerar betydligt bättre än
              vad postmarknaden gjort. Vi kan därför inte se att det finns något
              hållbart skäl till att man inte skulle kunna få det att fungera
              på samma sätt på postområdet.
            </seg>
            <seg xml:id="i-98f2d3d546acb2d9-0">
              Utan fungerande konkurrenskontroll på postmarknaden är det farligt
              att ytterligare koncentrera ägandet i ett totalt dominerande nordiskt
              postbolag, så som regeringen nu föreslår, utan att föreslå några
              ändringar i konkurrenslagstiftningen.
            </seg>
            <seg xml:id="i-5712e007f7ed1fc2-0">
              Sammanfattningsvis, fru talman, anser vi att ett system som garanterar
              konkurrens på postmarknaden måste skapas innan ett samgående mellan
              svenska och danska Posten genomförs. Att som regeringen först
              privatisera och sedan försöka lösa konkurrensproblemen tycker
              vi är bakvänt. Det riskerar att låsa fast Sverige i ett privat
              monopolsystem.
            </seg>
            <seg xml:id="i-e10a0697bf4ad487-0">
              Vi yrkar därför avslag på propositionen och bifall till den gemensamma
              reservationen från Miljöpartiet, Socialdemokraterna och Vänsterpartiet.
            </seg>
          </u>
          <note type="speaker" xml:id="i-56a0f981b5555739-0">
            Anf. 4 KARIN PILSÄTER (fp):
          </note>
          <u who="karin_pilsater_e191db" xml:id="i-1a04bc5c8245edce-0">
            <seg xml:id="i-49fd030e087049d8-0">
              Fru talman! Svenska Posten är en ganska välkänd symbol för en
              viktig verksamhet i vår vardag. Vi tänker på brev med frimärken
              även om vi inte får så många sådana nu för tiden på de blå lådorna
              som står lite här och där och kanske på lantbrevbäraren som kommer
              om vi bor på sådana ställen.
            </seg>
            <seg xml:id="i-8ae9765bab17717b-0">
              Det är numera en väldigt liten del av Postens verksamhet. Egentligen
              är en större del av verksamheten, och den tunga ekonomiska delen,
              det som handlar om företagspost och andra tjänster. Vi vet också,
              särskilt vi riksdagsmän, att e-posten tar över mycket av den vanliga
              Postens tidigare verksamhet.
            </seg>
            <seg xml:id="i-ed898d33ce4360a5-0">
              Det förefaller som om vi är överens om att det är bra med konkurrens
              på den här marknaden, att det gör tjänsterna bättre och att vi
              i själva verket borde ha större konkurrens.
            </seg>
            <seg xml:id="i-aaf781fa285f7ac7-0">
              EU:s inre marknad kommer inom ett par år att gälla fullt ut inte
              bara i Sverige utan i resten av Europa. Det är bra. Sverige är
              ju hyggligt väl rustat jämfört med många andra länder. Vi har
              inte så mycket att förändra när den inre marknaden ska börja gälla
              fullt ut, men det har många andra länder.
            </seg>
            <seg xml:id="i-07f2a1fadc53d850-0">
              För att den svenska Posten ska kunna stå stark och klara det
              samhällsuppdrag man har, samtidigt som vi ska ha öppenhet för
              konkurrens och kunna förbättra och förstärka konkurrensen inte
              bara med ord utan genom att det finns flera aktörer och att de
              kan växa sig starka, har man kommit fram till att det är bra om
              bolaget svenska Posten kan stärkas genom att gå samman med danska
              Posten och bli en starkare spelare på andra nationella marknader
              än den svenska.
            </seg>
            <seg xml:id="i-0ef3758f27ec2f4c-0">
              Det kan verka lite konstigt att de olika nationella postverken
              ska stärkas genom att vara ute i varandras länder. Det är den
              ordning som blir. Vi vet att det redan är så att stora bolag har
              sin huvudverksamhet i andra länder och är stora spelare på den
              svenska marknaden när det gäller företagspost och logistik.
            </seg>
            <seg xml:id="i-6aec778916f54456-0">
              Ett samgående mellan den svenska och den danska Posten är en
              slutsats man måste kunna dra utifrån att vi vill ha både öppenhet
              för konkurrens på den nationella marknaden och en stark aktör.
            </seg>
            <seg xml:id="i-968d179f54d46902-0">
              Det förefaller, som vi har hört av de tre inledande inläggen,
              som att det här är en syn som vi alla sju partier i kammaren delar.
              Det är bara vissa förutsättningar som man inte är överens om är
              de rätta.
            </seg>
            <seg xml:id="i-6beaae9c6775aca2-0">
              Tomas Eneroth sade till exempel att samgåendet med den danska
              Posten vore bra om det inte var så att det också handlar om ändrade
              ägandeförhållanden utöver detta. Sanningen är att det inte finns
              någon annan dansk post än just den här danska Posten att gå samman
              med. Den här danska Posten har de ägandeförhållanden den har.
              Eftersom vi har att förhålla oss till verkligheten som den ser
              ut i de olika länderna, inte till något önskescenario, kanske
              man, oavsett vad man själv tycker, inte alltid kan nå den teoretiskt
              bästa lösningen. Man får ta den lösning som går att få. Den danska
              Posten är redan ägd delvis av ett riskkapitalbolag, delvis av
              personalen. Det är det vi får förhålla oss till.
            </seg>
            <seg xml:id="i-d8baf9af51a795c8-0">
              Det sägs att remissinstanserna talar emot. Det är en sanning
              med viss modifikation. Post- och telestyrelsen, som är den myndighet
              som i huvudsak har hand om den här marknaden, lyfte fram ett antal
              frågeställningar och sakfrågor som jag tycker att det är mycket
              viktigt att vi lyssnar på men som inte är till hundra procent
              avgörande för just det här beslutet.
            </seg>
            <seg xml:id="i-cb901a0e1c77861b-0">
              De talar om att man behöver stärka den ekonomiska tillsynen.
              Det är frågor som vi i näringsutskottet normalt inte hanterar.
              De ligger normalt i trafikutskottet. Jag uppfattar det som ganska
              entydigt att oavsett om man gör det här samgåendet den här fusionen
              eller inte finns det skäl att stärka möjligheterna för den ekonomiska
              tillsynen. Man talar om att det är viktigt att vidhålla prisregleringen
              av vissa tjänster. Det handlar väl i praktiken först och främst
              om brevportot. Man säger att man bör överväga man säger inte att
              man ska vissa andra regleringsändringar som en följd av ägarförändringen
              när det gäller infrastrukturen. Det är viktiga frågor som har
              tagits upp. Det gäller postnummersystemet, adressändringssystemet
              och ett par saker till.
            </seg>
            <seg xml:id="i-74917e5f06197227-0">
              Det är ändå inte så stora frågor. Jag kan hålla med Per Bolund
              om att det är viktiga frågor, att de behöver lösas och att förändringen
              av bolaget ställer saker och ting mer på sin spets än vad de har
              varit fram till i dag, men de är inte helt avgörande. Det är inte
              heller så att de inte skulle gå att lösa på ett bra sätt efter
              morgondagens beslut.
            </seg>
            <seg xml:id="i-aa922a883e956c1d-0">
              Visst hade det varit bra om de här förändringarna redan hade
              varit framme. Det hade varit ännu bättre, men nu är det inte så.
              Om den föregående och den nuvarande regeringen hade prioriterat
              frågan ännu högre är det möjligt att vi redan hade haft de här
              regleringsförändringarna framme i dag. Det hade kanske gått. Men
              nu har det inte varit så. Det går inte att göra om historien efteråt.
              Varken den föregående eller den nuvarande regeringen kan i efterhand
              snabba på processen. Det är nu som förslaget om samgående finns.
              De här frågeställningarna är inte så stora och avgörande att man
              måste lägga hela fusionsplanen på is, enligt vår uppfattning.
              Det är viktigt att de här frågorna bereds och behandlas mycket
              snabbare och tydligare än annars mot bakgrund av förslaget om
              samgående. Det gäller alltså Post- och telestyrelsen.
            </seg>
            <seg xml:id="i-a5e0925b4d3e1732-0">
              Det finns många andra intressanta frågeställningar som bland
              andra Per Bolund har lyft fram, men de ligger lite vid sidan om
              dagens sakfråga så jag tänker inte gå in närmare på dem. Det finns
              intressanta frågeställningar om hur konkurrensen ska hanteras,
              regleras och övervakas och om de olika myndigheterna. Jag hoppas
              att vi har möjlighet att fördjupa oss i det vid många andra tillfällen.
            </seg>
            <seg xml:id="i-ed422d0a59ea1621-0">
              Vi har en annan myndighet, Närings- och teknikutvecklingsverket,
              Nutek. Deras remissvar kan vid en ytlig anblick se förödande negativt
              ut, men när man tittar närmare visar det sig att det är rena spekulationer.
              Man har inga belägg. Det framgick också tydligt vid den muntliga
              utfrågning som vi hade inom utskottet. Föredragande tjänsteman
              på Nutek hade i vissa fall inte något underlag för sina ställningstaganden.
              Både i det skriftliga remissvaret och i den muntliga utfrågningen
              använde han ord som befarar försämringar, kan komma att kräva
              ersättningar för samhällstjänsten, synergieffekterna verkar vara
              begränsade och att det affärsmässigt förefaller vara en dålig
              affär. Skrapar man på det finns det inte något annat under detta
              än just de här spekulationstankarna.
            </seg>
            <seg xml:id="i-05fb85cc95cbfee4-0">
              Det sades också att fusioner inte alltid är bra. Det är väl ett
              ganska självklart uttalande. Om det var så att fusioner alltid
              är bra skulle det bara vara att gå ut på stan och slå ihop företag
              kors och tvärs och hur som helst. Det är självklart att fusioner
              inte alltid är bra. Det är de specifika villkoren i varje enskild
              tänkt fusion som måste analyseras noga.
            </seg>
            <seg xml:id="i-b017a49549732f2e-0">
              Om man ska göra en sådan här fusion kan man inte bara fördela
              ägarandelarna efter till exempel omsättning. Det finns inte något
              enkelt nyckeltal som man kan välja så att det bara ska vara efter
              vinst, bara efter kapitaltillgång, bara efter antalet anställda
              eller bara efter antalet fastigheter. Man måste väga ihop allt
              detta och göra en samlad bedömning.
            </seg>
            <seg xml:id="i-afa8746a2984b20e-0">
              När två parter ska känna att man gör ett samgående, inte att
              den ena övertar den andra, är det i slutänden en förhandlingsfråga
              där båda parter ska känna att man kommer ut som vinnare. Det är
              syftet med hela samgåendet.
            </seg>
            <seg xml:id="i-dd602b2282ed6788-0">
              När man tittar på den samlade bedömningen av de olika faktorer
              som finns i de båda bolagen tycker jag att detta är en rimlig
              ägarfördelning.
            </seg>
            <seg xml:id="i-eb9a04b838068101-0">
              Den tredje frågeställningen handlade om att det kan komma att
              krävas ersättning för utförande av samhällsuppdraget. Det är en
              ganska basal slutsats att skattebetalarna betalar ersättning i
              en eller annan form. I dag betalar vi ersättning i form av ett
              minskat överskott i Postens verksamhet. Om det är en direkt kostnad
              som inte är affärsmässig för att upprätthålla servicen, vilket
              en hel del talar för att det är på en del ställen, är det självklart
              så att den kostnaden tas någonstans ifrån. Så det är inget konstigt.
              Det viktiga här är att detta ska regleras och tillses, inte genom
              utövande av ägarinflytande i första hand utan genom politiska
              beslut här i denna kammare.
            </seg>
            <seg xml:id="i-6e6400cb7f2dfcd1-0">
              Servicenivån är väldigt viktig. Det handlar naturligtvis i många
              fall om kvalitativa termer som kan vara svåra att exakt reglera.
              Men grundregleringen måste vi stå för genom politiska beslut för
              vårt land, precis som den danska Posten kommer att fortsätta att
              styras av politiska beslut i det danska parlamentet. Vi hoppas
              att vi framöver kommer att kunna ha ett bra regelverk för hur
              det ska kunna fungera och en bra tillsyn som på vissa punkter,
              som sagt var, kan behöva förstärkas.
            </seg>
            <seg xml:id="i-7f606a03dd285c97-0">
              Alla talar här för konkurrens, och det kräver att det finns fler
              än ett bolag som är verksamt för att det ska finnas en bra konkurrens.
              Vi vill till och med ha in fler bolag, och vill att de ska kunna
              bli stärkta. Därför är det viktigt att dessa infrastrukturfrågor
              också kan hanteras på ett bra sätt, och utskottets majoritet har
              också understrukit i betänkandet att man måste återkomma till
              detta.
            </seg>
            <seg xml:id="i-f44ff263740be402-0">
              Till sist ska jag ta upp frågan om börsnotering, folkets mandat
              och privatisering. Nej, det är självklart så att vi inte har begärt
              något specifikt mandat i valet om att ändra ägandeförhållandena
              i Posten. Däremot finns det naturligtvis ett allmänt mandat och
              en allmän förväntan från väljarna att vi ska förvalta och hantera
              de frågeställningar som finns och som allteftersom kommer upp.
              Och detta är just den typen av frågeställning, nämligen: Hur ska
              vi se till att den grundläggande postservicen kan skötas på ett
              bra sätt och att den svenska Posten kan vara ett bolag som står
              starkt i den europeiska konkurrensen? Detta förslag har nu kommit
              om att göra ett samgående med den danska Posten för att klara
              båda dessa frågeställningar.
            </seg>
          </u>
          <note xml:id="i-2955f2f00b3a652c-0">
            Fru talman! Jag yrkar bifall till förslaget i utskottets betänkande
            och avslag på reservationerna.
          </note>
          <note type="speaker" xml:id="i-7a09a07badbf35ce-0">
            Anf. 5 TOMAS ENEROTH (s) replik:
          </note>
          <u who="tomas_eneroth_80b549" xml:id="i-e05aa3cc8a46baf8-1">
            <seg xml:id="i-0af551de73023073-0">
              Fru talman! Som utskottets ordförande är Karin Pilsäter ytterst
              ansvarig för riksdagens hantering av detta ärende. Vi har ett
              ärende där remissinstanserna har påtalat att det har varit alldeles
              för kort tid och att det är ett ofullständigt underlag. Post-
              och telestyrelsen klagar på sådant som inte är oväsentligheter,
              vilket Karin Pilsäter nämnde i sitt anförande. Man säger till
              och med att det bör göras en utredning av konsekvenserna före
              fusionen eftersom det kan komma att bli en värderingsfråga vid
              ett eventuellt framtida breddande av ägandet. Det är inte så illa
              när Post- och telestyrelsen är så pass tydlig i sitt remissvar.
            </seg>
            <seg xml:id="i-cec3b6b588d7c010-0">
              Statssekreteraren själv konstaterar att man tar besluten i det
              som kan tyckas vara en omvänd ordning.
            </seg>
            <seg xml:id="i-bf4baa43e1e3ab0e-0">
              Mot denna bakgrund ställde vi tillsammans med Vänsterpartiet
              och Miljöpartiet under utskottets beredning krav på att vi borde
              komplettera underlaget och få ytterligare underlag. En sådan begäran
              avslogs av utskottets ordförande och majoriteten.
            </seg>
            <seg xml:id="i-7c928b94d528e8fd-0">
              Men anledning av det kan jag ändå fråga utskottets ordförande
              om hon är tillfreds med hanteringen av detta ärende i utskottet.
              Motsvarar beredningen kraven på noggrann belysning och saklig
              bedömning av regeringens proposition?
            </seg>
            <seg xml:id="i-21656670d523f91c-0">
              När det sedan gäller börsintroduktionen är det inte en tillfällighet
              att det i Aftonbladet i dag finns en artikel av Maud Olofsson
              och ledamöterna från respektive borgerliga partier i näringsutskottet.
              Det kan inte heller vara en tillfällighet att det inte med ett
              enda ord nämns något om börsintroduktion eller riskkapitalbolag
              i den artikeln. Precis som Maud Olofsson har gjort under hela
              denna tid undviker ni nogsamt denna fråga och att tala om för
              de svenska väljarna och det svenska folket att detta innebär att
              ni avser att börsintroducera Posten. Därför ställer jag den fråga
              som Maud Olofsson vägrar att svara på. Hon infinner sig inte heller
              vid dagens debatt för att svara på den. Vad blir kostnaderna för
              svenska staten om vi vill avstå från en börsintroduktion? Vilket
              pris kommer vi i efterhand att få betala för det löfte som ni
              nu binder svenska staten vid?
            </seg>
          </u>
          <note type="speaker" xml:id="i-9b22a15771c94449-0">
            Anf. 6 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-1">
            <seg xml:id="i-03382fdba1428ff9-0">
              Fru talman! Post- och telestyrelsen säger när det gäller infrastrukturen,
              alltså adressändring, postnummersystemet med mera, att det kan
              vara en värderingsfråga. Det är möjligt att det skulle kunna vara
              det. Därför hoppas jag att man reder ut detta mycket snabbt. Det
              är inte så att dagens beslut innebär att affären är klar.
            </seg>
            <seg xml:id="i-7225e107d1434adb-0">
              Däremot hörde vi tydligt Postens vd Erik Olsson förklara för
              utskottet att han inte såg detta som något problem utan att detta
              skulle kunna lösas. Vi har redan ett externt ägande i Svensk Adressändring,
              och man skulle kunna förändra detta ägande, öppna detta ägande
              eller ha det kvar som det är efter en värdering av denna frågeställning.
            </seg>
            <seg xml:id="i-2e219500ad5032ff-0">
              Jag ser därför inte detta som någon sådan stor fråga som gör
              att man ska skjuta på hela affären eller skjuta på fortsättningen
              på processen med denna affär.
            </seg>
            <seg xml:id="i-1b9c4be231819ce1-0">
              När det gäller en eventuell börsnotering som kan komma inom fem
              år blir det en väldigt bakvänd diskussion om man talar om kostnader.
              En kostnad eller en utgift är något som man betalar och som inte
              fortsätter att vara en tillgång. Men om staten växlar upp sitt
              ägande i Posten vid ett senare tillfälle i stället för att börsnotera
              är det inte en kostnad, utan det är en kapitalplacering. Vad den
              kapitalplaceringen vid den tidpunkten, om man väljer att göra
              på det viset, uppgår till för belopp går inte att säga i dag.
              Det beror på hur situationen är vid den eventuella framtida tidpunkten.
              Det är en ganska självklar slutsats.
            </seg>
          </u>
          <note type="speaker" xml:id="i-25c8d5187453427a-0">
            Anf. 7 TOMAS ENEROTH (s) replik:
          </note>
          <u who="tomas_eneroth_80b549" xml:id="i-e05aa3cc8a46baf8-2">
            <seg xml:id="i-28645f2bcb0084fa-0">
              Fru talman! Tack för svaret. Det är mer än vällovligt naivt att
              konstatera att Erik Olsson inte har några synpunkter på detta.
              Det är klart att han inte har. Han blir vd i det nya bolaget.
              Det vore tjänstefel av honom att ha några synpunkter på om det
              skulle vara några problem när det gäller Svensk Adressändring
              och postnummersystemet.
            </seg>
            <seg xml:id="i-c95c11f42e212359-0">
              Det som jag påtalar är att Post- och telestyrelsen själv säger
              att det bör ske före fusionen eftersom det annars kan komma att
              bli en värderingsfråga vid ett eventuellt framtida breddande.
              Det är ord och inga visor från PTS.
            </seg>
            <seg xml:id="i-5ece93428987c27c-0">
              När det gäller kostnaderna skulle man kunna hävda att det är
              semantik att hävda att det är en kostnad eller en investering.
              Men i det här fallet handlar det om ett riskkapitalbolag som rimligtvis,
              precis som alla andra riskkapitalbolag det visar CVC i sin historia
              går in under en fem- till sjuårsperiod med ganska höga avkastningskrav
              för att sedan kvitta ut avkastningen. I detta läge lovar ni en
              börsintroduktion för att på något sätt lösa ut detta kapital.
              Så är det. CVC är ingen långsiktig och stabil ägare för Posten.
              CVC är ett bolag vars hela affärsidé bygger på att under en period
              gå in i ett bolag och växla upp värdena för att sedan kvitta ut
              detta. Det är så det fungerar.
            </seg>
            <seg xml:id="i-e370c832953d2989-0">
              Då blir det en kostnad för svenska staten om man inte fullföljer
              en börsintroduktion eftersom man på något sätt måste lösa ut CVC.
              Eller har jag fel? Det skulle vara intressant att ändå höra Karin
              Pilsäter i så fall redovisa på vilket annat sätt, om CVC vill
              ha utköp ur Posten, man då ska kompensera detta? Går det på annat
              sätt än via en börsintroduktion?
            </seg>
          </u>
          <note type="speaker" xml:id="i-64d52645c3401ef4-0">
            Anf. 8 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-2">
            <seg xml:id="i-420700750933d57a-0">
              Fru talman! Tomas Eneroth säger att det är semantik att tala
              om kostnad eller inte kostnad. Ja, det är ganska viktiga frågor.
              Det är inte någon lek med ord om någonting är en utgift, en kostnad,
              eller om det är en investering. Det är faktiskt två helt olika
              saker.
            </seg>
            <seg xml:id="i-469454f36f56919a-0">
              Ni ska då inte försöka ge sken av att det helt plötsligt framöver
              ligger mångmiljardkostnader för skattebetalarna om man inte externt
              hittar en annan ägare. Det är ett alternativ, alltså att man hittar
              andra externa ägare och att man gör en börsintroduktion. Jag kan
              inte se var det absolut livsfarliga i det skulle ligga. I så fall
              skulle ni väl inte ha börsintroducerat Telia om det nu var så
              väldigt farligt. Jag tror tvärtom att det möjligen i det läget
              kan vara en väldigt bra lösning. Det kan också finnas andra lösningar
              framöver. Och det kan vara så att man vid den tidpunkten bestämmer
              sig för att det vore en bra idé att den svenska staten eller den
              danska staten växlar upp sitt ägande. Om värdet på bolaget då
              är större än vad det är i dag, det vill säga att det kräver ett
              större belopp att lösa ut CVC än vad CVC:s aktieinnehav i dag
              är värt därför att man har växlat upp värdet, då har man också
              fått mer för de pengar som man har lagt in.
            </seg>
            <seg xml:id="i-3b4a28d29d2ab065-0">
              Inte heller där uppstår någon kostnad i ordets rätta bemärkelse.
              Sedan får väl Tomas Eneroth kalla det här semantik och vilja få
              det till att det bara är en lek med ord, men så är det inte. I
              verkligheten är det fråga om väldigt olika saker. Om värdet på
              det nya bolaget växlats upp kommer det att krävas en större kapitalinsats
              i kronor. Men det värde man får när det gäller de kronorna kommer
              också att vara större.
            </seg>
          </u>
          <note type="speaker" xml:id="i-98f5c100bf834dbb-0">
            Anf. 9 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-1">
            <seg xml:id="i-cff4736e33d02f9f-0">
              Fru talman! Karin Pilsäter säger att den här privatiseringen
              är bra, det vill säga förslaget om ett samgående mellan Posten
              AB och danska Posten.
            </seg>
            <seg xml:id="i-c0993d2a22112fc3-0">
              Men danska Posten har anmälts till EU-kommissionen för att de
              slipper betala en särskild löneavgift. De danska postdistributörerna
              menar att detta, givetvis, är konkurrensbegränsande. Mycket tyder
              väl på att EU-kommissionen kommer att ge anmälaren rätt här, vilket
              skulle innebära att danska Posten blir tvungen att betala den
              här löneavgiften. I sådana fall skull det innebära att hela vinsten
              i danska Posten raderades ut.
            </seg>
            <seg xml:id="i-a835ee2a146dc289-0">
              Mot bakgrund av den förhandling som varit och det förslag som
              nu ligger framme påverkas givetvis, menar jag, värderingen av
              röstfördelning och aktiefördelning. Det borde ligga till grund.
              Framför allt anser jag att det här finns anledning att avvakta
              EU-kommissionens dom innan vi går till beslut i frågan.
            </seg>
            <seg xml:id="i-f5a71ac82477d18f-0">
              Likadant är det när det gäller tillgången till postnummersystem
              och Svensk Adressändring AB. Inte heller här är det utrett hur
              detta ska fungera i framtiden. Men det är en förutsättning för
              att postdistributörerna ska kunna konkurrera på lika villkor.
              Just osäkerheten kring vad det här kommer att innebära i framtiden
              ska vi utreda efter det att vi har fattat beslut. Jag tycker att
              det egentligen är en orimlig ordning att riksdagen inte känner
              till faktiska förhållanden vare sig när det gäller anmälan till
              EU eller när det gäller vad som händer med den postala infrastrukturen.
            </seg>
            <seg xml:id="i-38e079ce16613363-0">
              Jag skulle gärna vilja ha en kommentar från Karin Pilsäter om
              de här två frågorna.
            </seg>
          </u>
          <note type="speaker" xml:id="i-df6acea58038201d-0">
            Anf. 10 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-3">
            <seg xml:id="i-b77a8b7d9db2e76c-0">
              Fru talman! När det gäller den andra frågan kan jag ytterligare
              en gång säga att det inte är en så stor fråga att man, anser jag,
              behöver avvakta med affären tills frågan så att säga är utredd
              och klar. Det är inte en så stor fråga, och det har inte heller
              framgått att det är så när vi pratat med exempelvis de fria postoperatörerna
              och inte heller att det är ett problem som är av den digniteten
              att man behöver ha frågan färdig och utlöst innan man fortsätter
              den här processen. Däremot är det helt klart och tydligt flaggat
              för att det ska säkerställas.
            </seg>
            <seg xml:id="i-2aac0e42215d4955-0">
              I vilken form det ska ske är, som framgått här, ännu inte klarlagt.
              Men att det ska ske är ingen hemlighet. En förutsättning i den
              här processen är att man vet att Posten inte kommer att kunna
              ha ensamrätt att eventuellt, hypotetiskt, på något sätt kunna
              använda de här systemen för att skapa konkurrensfördelar för sig
              och därmed nackdelar för andra. Det har inte heller framförts
              att så har skett, utan det är något man befarar skulle kunna hända.
            </seg>
            <seg xml:id="i-f1ca0d32b6e94937-0">
              Sedan har vi det andra som togs upp. Ja, det är klart att det
              vore ännu bättre om det inte fanns ytterligare frågetecken. Visst
              vore det så. Men så ser inte tillvaron ut. Självklart vore det
              ännu bättre om allting var precis så som vi själva vill ha det.
              Men den dagen kommer förmodligen aldrig då det inte finns några
              utestående frågetecken som hindrar en från att fatta ett beslut
              med 100 procents säkerhet med tanke på hur det kan bli. Även om
              den dagen kom skulle det dagen efter inträffa någonting som skapar
              en ny osäkerhet. Det är alltid så.
            </seg>
            <seg xml:id="i-23083376637e4211-0">
              Man får göra en samlad bedömning och sätta ned foten. Jag tycker
              att underlaget är tillräckligt för att i dag kunna säga ja till
              att fortsätta den här processen.
            </seg>
          </u>
          <note type="speaker" xml:id="i-390cdd72e07a00ce-0">
            Anf. 11 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-2">
            <seg xml:id="i-316dbce1d084a27c-0">
              Fru talman! Det är inte vilken liten fråga som helst, Karin Pilsäter,
              när det handlar om en anmälan till EU-kommissionen. Om de som
              anmält danska Posten får rätt innebär det ytterligare kostnader
              för danska Posten. Det sammanlagda värdet av ett eventuellt nytt
              bolag kommer då givetvis att minska, och förutsättningarna för
              en effektiv organisation kommer också att betydligt förändras.
            </seg>
            <seg xml:id="i-2fdf2b115f18d5e6-0">
              Vi ska komma ihåg att vi i danska Posten har ett riskkapitalbolag
              som inte är vilket riskkapitalbolag som helst, utan de är kända
              för att vara ganska hårdföra. Egentligen är de väl turbokapitalisterna
              personifierade så att säga; det handlar om kortsiktiga vinstintressen.
              Om vinsten i det här läget minskas i danska Posten och det sammanlagda
              bolaget kommer vi givetvis att få se hårda rationaliseringar som
              krav från riskkapitalbolaget i så fall inte första gången i deras
              historia.
            </seg>
            <seg xml:id="i-20dee353abdf3a77-0">
              Jag menar att om riksdagen ska fatta beslut måste det vara på
              grunder som vi känner till; det är rimligt. Det går inte att bara
              anta vissa saker och att säga att det här löser vi allteftersom
              frågor kommer upp. Till exempel tänker jag då på postnummersystemet
              och Svensk Adressändring AB. Det går inte att vänta till efteråt,
              att säga att det här ska vi lösa efteråt, eftersom frågan är så
              viktig i konkurrenshänseende på den svenska marknaden.
            </seg>
            <seg xml:id="i-859f9ed6aa80701f-0">
              Vi kan ju se vad som faktiskt hänt under den här perioden. Färre
              postdistributörer är effekten av avregleringen i Sverige. Det
              har skett en minskning från 80 till 30 ungefär. Det beror inte
              på svenska Posten, utan det beror på City Mail och DHL som tagit
              över väldigt fördelaktiga segment på den svenska postmarknaden.
            </seg>
          </u>
          <note type="speaker" xml:id="i-4f81806cb6436d5b-0">
            Anf. 12 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-4">
            <seg xml:id="i-a020f3c17a83ed58-0">
              Fru talman! När det gäller postmarknaden som sådan och framför
              allt privatbreven finns det mycket att diskutera om det är en
              naturlig utveckling av en marknad som är under utveckling att
              antalet aktörer och storleken på de aktörerna förändras. Det är
              också viktigt att vi nu får fram förslagen i bland annat Postutredningen.
              Men det är en fråga som ligger lite vid sidan av.
            </seg>
            <seg xml:id="i-f8246abd08e2d85c-0">
              Jag tror inte att vi kan hävda att vi vill ha mer av konkurrens
              och fler aktörer både större och andra aktörer och en större mångfald
              i antalet aktörer och samtidigt tro att vi kan ha regleringar
              som bygger på att det är genom statens ägande av Posten som vi
              klarar hem det här. Det är i stället genom en stärkt och förtydligad
              reglering och en förtydligad tillsyn som det här på allvar kan
              bli en ännu bättre fungerande marknad.
            </seg>
            <seg xml:id="i-85f4244782bab8f2-0">
              Som jag sade inledningsvis handlar det här väldigt mycket om
              helt olika typer av frågeställningar. Vi har ju det som vi själva
              som privatpersoner eller kanske som småföretagare ser de blå lådorna
              och brevbäraren som kommer gående eller åkande för att dela ut
              post i våra brevlådor. Det är den lilla verksamheten. Den stora
              verksamheten är företagspost, logistik, paket och annat. Där gäller
              helt andra spelregler.
            </seg>
            <seg xml:id="i-7db5b48e5e14a0b1-0">
              Inget av de mindre brevföretagen är inne och spelar på den marknaden,
              utan där finns internationella storspelare. Det är det som är
              hela grunden för detta samgående, inte att vi ska ha brevbärare
              som så att säga cyklar lite kors och tvärs över Öresundsbron.
              På den här stora marknaden ska senare svenska och danska Posten
              kunna bli starkare rustade. Det är det som är bakgrunden.
            </seg>
            <seg xml:id="i-3db66e567eadc44a-0">
              Återigen: Jag tror att det är det förslaget som finns. Det finns
              liksom inget utopiskt förslag om att gå samman med någon annan
              dansk post än just den här danska Posten. Då får man ta villkoren
              som de ser ut.
            </seg>
          </u>
          <note type="speaker" xml:id="i-885b59ea4edd4fa8-0">
            Anf. 13 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-1">
            <seg xml:id="i-824daf88eda38eaa-0">
              Fru talman! Karin Pilsäter sade i sitt anförande att alla invändningar
              vi har och de risker vi pekar på ligger vid sidan av det förslag
              som vi nu debatterar. Jag kan verkligen inte hålla med om det
              synsättet. Jag tycker att våra invändningar i allra högsta grad
              är inblandade i dagens beslut. Jag ser åtminstone tre starka skäl
              för att göra någonting åt de konkurrensproblem som just nu finns
              på postmarknaden.
            </seg>
            <seg xml:id="i-6ea61b70f3e3daed-0">
              Det första skälet är att frågan faktiskt ligger på bordet och
              att det har funnits alla möjligheter för regeringen att lösa de
              här problemen samtidigt som man hanterar postsamgåendet, som väsentligt
              kommer att påverka postmarknaden. Men man har valt att inte göra
              det. Uppenbarligen tycker man inte att problemet är tillräckligt
              allvarligt för att tas upp i sammanhanget.
            </seg>
            <seg xml:id="i-a0d2f66f66be7bf1-0">
              Det andra är att mycket pekar på att samgåendet kommer att öka
              konkurrensproblemen. I stället för ett bolag som nu dominerar
              på den svenska marknaden, med över 90 procent av marknaden, får
              vi ett helt dominerande bolag i två länder, Sverige och Danmark,
              med synergieffekter som riskerar att göra att bolaget kommer att
              ta ytterligare marknadsandelar i Sverige och därmed bli ännu mer
              dominerande och skapa sämre konkurrens. Man borde alltså lösa
              det innan man gör en fusion.
            </seg>
            <seg xml:id="i-802441291c488425-0">
              Det tredje är att det de facto handlar om en privatisering, en
              privatisering av infrastruktur. Det ingår i propositionen eftersom
              regeringen inte gjort någonting för att försöka sortera ut infrastrukturen
              ur bolaget. Det finns skrämmande erfarenheter från andra länder
              när man privatiserat just infrastruktur. Det har medfört stora
              konsekvenser.
            </seg>
            <seg xml:id="i-44036a7d5aa1ef1f-0">
              Ett exempel är British Rail, som privatiserades. Man privatiserade
              även spåren, vilket ledde till att underhållet fullständigt föll
              samman och systemet havererade. Något sådant vill vi inte se hända
              med det svenska postsystemet. Därför är det oerhört viktigt att
              se till att lösa dessa problem innan man gör en storaffär, innan
              man skapar en fusion.
            </seg>
            <seg xml:id="i-bf9f4fb0a5896bf9-0">
              Jag vill fråga Karin Pilsäter om hon inte håller med mig om den
              analysen. Vari ligger felet i den analysen?
            </seg>
          </u>
          <note type="speaker" xml:id="i-0e9b39ed6e18801b-0">
            Anf. 14 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-5">
            <seg xml:id="i-edac0a05e420c0c8-0">
              Fru talman! Felet i den analysen ligger enbart i att man tidigare
              inte prioriterat frågan tillräckligt och därmed varit ännu snabbare.
              Om den föregående och den nuvarande regeringen hade satt frågan
              överst på dagordningen hade de, såvitt jag förstår, möjligen kunnat
              ha ett sådant beslut på plats om de lagt andra saker åt sidan.
              Det gjorde man nu inte, och därför är man i dag inte framme vid
              ett sådant beslut ännu. Det måste dock komma inom en ganska snar
              framtid.
            </seg>
            <seg xml:id="i-b6de44654cedba2d-0">
              Då är frågan: Kan man inte gå vidare? Förslaget har så att säga
              växt fram inom bolagen. Det är inte initierat av ägarna vare sig
              i Sverige eller i Danmark. Förslaget att göra på detta sätt kommer
              från respektive bolags styrelser. För att värna om bolagen, både
              vårt eget ägda bolag och, från den danska sidan, det danska bolaget,
              kan man inte segdra en sådan process alltför länge eftersom det
              riskerar att skada bolagen, göra de anställda osäkra och skapa
              många andra problem. När förslaget nu finns framtaget, och de
              andra förslagen ännu inte finns fullt ut, är det bättre att ta
              det i den ordning vi nu gör.
            </seg>
            <seg xml:id="i-2336c993823dd3ac-0">
              Vi kan jämföra med exempelvis den privatisering av Telia som
              genomfördes av den tidigare socialdemokratiska regeringen. Den
              infrastruktur som där ingick och blev privatiserad var en omfattande
              del av bolaget, rymde mycket kapital och så vidare, och var helt
              avgörande. Det är inte den typen av misstag man nu håller på att
              göra, alltså det misstag som den socialdemokratiska regeringen
              gjorde med kopparnätet och som är svårt att lösa i efterhand.
              Här handlar det om ett nummersystem, postnummersystemet. Det är
              en immateriell företeelse och en ganska liten del i det hela.
            </seg>
            <seg xml:id="i-a45cde2812015904-0">
              Det har inte varit några problem hittills, och man ser inte heller
              att det skulle kunna uppstå problem. Det är något som på ett ganska
              enkelt sätt kan regleras även efter det att beslut fattats i kammaren
              i morgon.
            </seg>
          </u>
          <note type="speaker" xml:id="i-fff11bb6931b931b-0">
            Anf. 15 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-2">
            <seg xml:id="i-7fce40ea99aaec52-0">
              Fru talman! Det är bra om Karin Pilsäter tycker att det inte
              görs några stora fel, men det är inte bra att göra små fel heller.
              Varför göra några fel över huvud taget? Varför skapa problem som
              inte behöver finnas?
            </seg>
            <seg xml:id="i-c32fc30b10c089fb-0">
              Det är svårt att förstå varför stressen för att få igenom fusionen
              är så stor. Jag är övertygad om att våra samarbetspartner hade
              haft förståelse för den svenska regeringen om den sagt att vi
              gärna ville ha ett samgående men att vi måste lösa problemen på
              den svenska postmarknaden innan vi kan göra ett sådant samgående.
              Jag tror att vi hade mött förståelse om vi sagt att vi behöver
              avvakta ett par månader tills vi löst problemen.
            </seg>
            <seg xml:id="i-01aa1729e4fe6c00-0">
              Jag vill ifrågasätta om det verkligen är ett mycket litet problem,
              vilket Karin Pilsäter låter påskina. Vi hade en uppvaktning i
              utskottet av Fria Postoperatörers Förbund. De pekade på att det
              är de som står för den konkurrens som Karin Pilsäter säger sig
              uppskatta och vill ha mer av. De ansåg att detta är ett stort
              problem, ett hinder för deras verksamhet, och att det kommer att
              bli ännu större om fusionen genomförs utan att man tar hand om
              problemet. Varför lyssnar ni inte på dem?
            </seg>
            <seg xml:id="i-1180229e72f96a69-0">
              PTS, Post- och telestyrelsen, påpekar i sitt remissvar att det
              här är ett problem och att man borde lösa det innan fusionen genomförs.
              Varför lyssnar ni inte på dem? Både de marknadsaktörer som Karin
              Pilsäter säger sig värna och den ansvariga myndigheten säger att
              det är ett problem som behöver lösas, och ändå gör man inte det.
              Det är svårt att förstå. Varför är stressen så stor för att genomföra
              fusionen innan man löst de problem som vi ser på marknaden och
              som riskerar att bli ännu större när affären har genomförts?
            </seg>
          </u>
          <note type="speaker" xml:id="i-1311d956216b31f8-0">
            Anf. 16 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-6">
            <seg xml:id="i-a157a32db94353f7-0">
              Fru talman! Jag delar inte uppfattningen att det är ett jättestort
              problem, och jag uppfattade inte heller att de framförde att det
              skulle vara ett stort problem att Posten hanterar postnummersystemet.
              Nästan varje dag behöver man lägga till nummer, postnummersätta
              nya adresser och så vidare. Att det skulle vara ett jätteproblem
              har inte på något sätt framgått.
            </seg>
            <seg xml:id="i-2f87415704d30848-0">
              Förslaget finns nu framtaget, och det går alltid att spekulera
              i att man hade kunnat göra på ett annat sätt. Men nu är det gjort,
              och precis som i hanteringen av Postutredningen går det inte att
              göra om i efterhand. Det bara är så. Jag kan inte svara på om
              man hade kunnat göra på något annat sätt. Nu föreligger förslaget,
              och min bedömning är att det då skulle vara till mycket större
              nackdel att säga att vi måste lägga det åt sidan medan vi gör
              en värdering av ifall vi ska förändra hanteringen av postnummersystemet
              eller hur vi ska säkerställa ytterligare insyn eller ett sambeslutande
              eller vilken lösning man nu väljer. Det är fråga om en immateriell
              infrastruktur, inte en fysisk.
            </seg>
            <seg xml:id="i-72257bde6a99449b-0">
              Svensk Adressändring, som naturligtvis är en mycket viktig del
              i att postverksamheten ska fungera i vardagen, är redan ett separat
              bolag där City Mail är en betydande delägare. Den frågeställningen
              är alltså inte heller något som så att säga inte har hanterats.
              Det är möjligt att man även där ska göra förändringar, men de
              förändringarna kan göras efter det att vi fattat beslut utan att
              det på något sätt behöver störa fusionen i sig.
            </seg>
          </u>
          <note type="speaker" xml:id="i-f1693ac4f5888560-0">
            Anf. 17 HANS ROTHENBERG (m):
          </note>
          <u who="hans_rothenberg_943492" xml:id="i-9a72f10e250d92b1-0">
            <seg xml:id="i-afc3d3f02efcd329-0">
              Fru talman! Riksdagen ska i dag besluta om att ge regeringen
              mandat att fullborda ett samgående mellan den svenska och den
              danska Posten. Det är ett samgående som inte dykt upp ur tomma
              intet, utan det beror på att världen utanför Sverige förändras.
              Den förändras på ett sätt som påverkar även ett nästan 400 år
              gammalt grundfundament som den svenska Posten. Då gäller det att
              vara vaken. Då gäller det att vara beredd att anpassa sig inte
              bara till nuet utan även till framtiden.
            </seg>
            <seg xml:id="i-f2bf69e4c45c5ac8-0">
              Framför oss ser vi en kommande avreglering av postväsendet i
              Europa som medför ökad aktivitet hos Postens konkurrenter. Såväl
              företag som privatkunder kräver en ständig utveckling av posttjänster
              men också en geografisk närvaro. Konkurrenskraft är här en förutsättning
              för att långsiktigt kunna fullgöra samhällsuppdraget.
            </seg>
            <seg xml:id="i-d5d18b38b8ef82b1-0">
              Fru talman! Den nya Posten blir Nordens största aktör. Den får
              en större naturlig hemmamarknad och kan konkurrera bättre med
              globala koncerner. Den blir konkurrenskraftigare och kan ge bredare
              erbjudanden till såväl privatkunder som företagskunder. Därför
              är detta samgående bra.
            </seg>
            <seg xml:id="i-aba9b36a64a4c830-0">
              Samgåendet är ett medel för att stärka den affärsmässiga utvecklingen
              av Posten. Det kommer också att ge Posten bättre förutsättningar
              för att upprätthålla den samhällsomfattande posttjänsten. Det
              bemyndigande som riksdagen föreslår regeringen innebär att statens
              ägarandel kan minskas som lägst till 34 procent av rösterna i
              det sammanslagna bolaget. Vad innebär det? Jo, det innebär att
              staten därmed behåller sin kontrollerande makt över bolagsordningen
              och ett dominerande inflytande, något som alla i denna kammare
              tycker är bra.
            </seg>
            <seg xml:id="i-8176a56f37ed3853-0">
              Syftet med regeringens proposition om samgåendet är att genomföra
              en strukturförändring som skapar en långsiktigt fungerande verksamhet
              både för den svenska och för den danska Posten, och för den svenska
              och den danska Postens kunder.
            </seg>
            <seg xml:id="i-bd4f368a38e9eb08-0">
              Utökade stordriftsfördelar och finansiella resurser i det nya
              bolaget kommer att underlätta detta i framtiden, trots minskade
              volymer i själva brevhanteringen. Därmed stärks förmågan att i
              framtiden tillhandahålla den samhällsomfattande posttjänst med
              hög kvalitet, tillgänglighet och lönsamhet som vi alla vill ha.
            </seg>
            <seg xml:id="i-62e21eace0189268-0">
              Samhällsomfattande posttjänst innebär att det ska finnas posttjänst
              i hela landet. Det innebär att alla kan ta emot brev och andra
              adresserade försändelser som väger högst 20 kilo. Posttjänsten
              ska vara av god kvalitet, och det ska finnas möjligheter för alla
              att få sådana försändelser befordrade till rimliga priser. Detta
              säkras som bekant genom att det enligt postlagen krävs tillstånd
              från Post- och telestyrelsen för att bedriva denna postverksamhet.
            </seg>
            <seg xml:id="i-bb724120f31975aa-0">
              Fru talman! En viktig del i en fri och rättvis konkurrens på
              postmarknaden är utformningen av och tillgängligheten till den
              postala infrastrukturen. Denna innefattar postboxar och postnummersystemet,
              vilka regleras i postlagen, men även adressändring och eftersändning.
              Det är framför allt villkoren för postnummersystemet och adressändring
              som på sikt kan komma att påverkas av ett samgående. Dessa frågor
              kommer att bli föremål för överväganden i samband med den beredning
              rörande postmarknaden som regeringen avser att genomföra. I detta
              sammanhang är statens roll som reglerare helt skild från ägarrollen.
            </seg>
            <seg xml:id="i-d5ba785e66bac0c9-0">
              Om nu Posten skulle fortsätta att verka som en internationellt
              sett liten nationell aktör på postmarknaden skulle andra stora
              aktörer kunna ta hand om de mest lönsamma delarna. Vad händer
              då? Vad är det för risk som uppstår då? Jo, då uppstår risken
              att ett mindre svenskt Posten endast får kvar postförmedling i
              glesbygd i sin verksamhet, vilket skulle kunna innebära sämre
              och dyrare service, även för företag som verkar i glesbygd.
            </seg>
            <seg xml:id="i-23c4dcb7246bd75f-0">
              Det övergripande motivet för samgåendet mellan svenska Posten
              och danska Posten är i stället att främja den affärsmässiga utvecklingen,
              vilket i sin tur lägger grunden för att den samhällsomfattande
              posttjänsten ska kunna upprätthållas.
            </seg>
          </u>
          <note xml:id="i-1444c78b01668b95-0">
            Fru talman! Jag yrkar bifall till förslaget i utskottets betänkande
            och avslag på de aktuella motionerna.
          </note>
          <note type="speaker" xml:id="i-4ed2abf3bbbe0b37-0">
            Anf. 18 TOMAS ENEROTH (s) replik:
          </note>
          <u who="tomas_eneroth_80b549" xml:id="i-e05aa3cc8a46baf8-3">
            <seg xml:id="i-ce1e79e8adc80297-0">
              Fru talman! I dagens Aftonbladet, i den artikel som Hans Rothenberg
              skrivit under, finns inte en enda rad om att Posten ska privatiseras
              eller börsintroduceras. Hur kommer det sig? Skäms ni för privatiseringen?
            </seg>
            <seg xml:id="i-f48b275e2155535d-0">
              Jag noterar att Hans Rothenberg i sitt anförande säger att vi
              behåller 34 procent av aktieägandet, för det är viktigt att ha
              en kontrollerande makt över bolagsordningen. Några meningar längre
              fram i anförandet säger han att ägandet inte spelar någon större
              roll; det här reglerar vi genom Post- och telestyrelsen och regler
              på marknaden. Varför är det så viktigt att behålla ett 34-procentigt
              ägande? Kan Hans Rothenberg reda ut detta?
            </seg>
            <seg xml:id="i-c12e94eff25825f3-0">
              Utskottets ordförande svarade inte tillfredsställande på min
              fråga om hon tyckte att beredningen i utskottet motsvarar kraven
              på noggrann belysning och saklig bedömning av regeringens proposition.
              Jag ställer motsvarande fråga till Hans Rothenberg. Var det rimligt
              att avslå vår begäran om att få ett förtydligande underlag och
              konsekvensanalyser innan man tog ställning i riksdagen? Var det
              rimligt att nonchalera PTS olika invändningar?
            </seg>
            <seg xml:id="i-d0e6ecc28e7d4212-0">
              Eller kan det vara så att de borgerliga riksdagsledamöterna i
              utskottet egentligen inte har något större mandat eller handlingsutrymme
              att göra någonting? Det kommer en fråga lite senare i dag i kammaren
              som handlar om FRA. Där är det uppenbart att något större mandat
              eller handlingsutrymme inte finns. Men jag hoppas att så inte
              är fallet när det gäller detta, utan att man faktiskt garanterar
              och säkerställer en noggrann hantering i utskottet.
            </seg>
          </u>
          <note type="speaker" xml:id="i-95a204ccc03dd5fe-0">
            Anf. 19 HANS ROTHENBERG (m) replik:
          </note>
          <u who="hans_rothenberg_943492" xml:id="i-9a72f10e250d92b1-1">
            <seg xml:id="i-3fdf34945234d60b-0">
              Fru talman! Jag måste tacka Tomas Eneroth för reklamen för dagens
              Aftonbladet. Alla vi från alliansen som har skrivit under artikeln
              tackar för den reklamen. Storkapitalets Schibsted tackar för alla
              lösnummer som kommer att säljas. Den går även att läsa på nätet.
            </seg>
            <seg xml:id="i-57aaa605818a347a-0">
              När vi står här i kammardebatten och vädrar våra argument mot
              varandra är jag ganska fascinerad över att det vi anklagar varandra
              för är vad vi inte säger.
            </seg>
            <seg xml:id="i-d127d7292e45ca58-0">
              Jag har inte hört någonting i Tomas Eneroths anförande om varför
              och hur man skulle kunna stärka den i dag svenska Postens ställning
              på lång sikt. Här talas bara om att det inte ska genomföras något
              samgående mellan svenska och danska Posten, med diskussion kring
              att det ska privatiseras.
            </seg>
            <seg xml:id="i-ba39a2fddce006bd-0">
              34 procents ägande? Ja, i en framtid är 34 procents ägande en
              garanti för att behålla en dominans som ägare för bolagen.
            </seg>
            <seg xml:id="i-dbcf3a10d722cf03-0">
              Tomas Eneroth säger att det skulle ha varit mer underlag inför
              debatten. Vi delar inte uppfattningen att underlaget skulle vara
              bristfälligt. Från första dagen då den här affären presenterades
              fick utskottet information. Det gick före i dagordningen när statssekreteraren
              kom och presenterade detta. Alla ledamöter i utskottet har haft
              tillgång till samtliga akter i ärendet. Jag noterar att Tomas
              Eneroth har tagit ansvaret och läst dessa akter, vilket inte alla
              debattörer i debatten har gjort. Att säga att underlaget är bristfälligt
              är kanske snarare ett svepskäl för att man inte kom på idén själv.
              Not invented here brukar ofta vara en anledning till att gå emot
              förslag från alliansregeringen.
            </seg>
          </u>
          <note type="speaker" xml:id="i-b00356a6ec1ce5d3-0">
            Anf. 20 TOMAS ENEROTH (s) replik:
          </note>
          <u who="tomas_eneroth_80b549" xml:id="i-e05aa3cc8a46baf8-4">
            <seg xml:id="i-5cc966371fb497f6-0">
              Fru talman! Nej, det var ju Postens ledning som kom på idén,
              inte den här regeringen för den delen.
            </seg>
            <seg xml:id="i-150c81308d9d8528-0">
              Det är onekligen så att varken Maud Olofsson eller statssekreterare
              Ola Alterå valde att tala högt om att det innebar privatisering
              och börsintroduktion. Inte heller alliansens företrädare i den
              debattartikel som jag gladeligen gör reklam för i dag skriver
              ett ord om privatiseringen eller börsintroduktionen. Min fråga
              till Hans Rothenberg är: Varför? Varför tiger ni om detta?
            </seg>
            <seg xml:id="i-5119c84819e68033-0">
              Varför är det så viktigt att ha ett 34-procentigt ägande om ägandet
              inte spelar någon roll? Hans Rothenberg sade att vi inte behöver
              ha något ägande här, för vi kontrollerar detta genom andra regler
              på postmarknaden. Förklara då varför det är så viktigt att ha
              makt över bolagsordningen!
            </seg>
            <seg xml:id="i-b9b6a7c0390a9aed-0">
              Jag tror att ägandet spelar roll. Jag tror att ägandet har en
              mycket stor betydelse. Det var därför jag i inledningen av mitt
              anförande valde att tala om hur vi ska stärka Postens ställning,
              bland annat genom ett starkare statligt ägande.
            </seg>
            <seg xml:id="i-a0e16119e17bec33-0">
              De grundläggande frågorna är: Varför är det så angeläget för
              Hans Rothenberg att garantera ett 34-procentigt ägande om det
              nu inte spelar någon roll? Varför är det så tyst i frågan om att
              detta innebär en privatisering av Posten?
            </seg>
          </u>
          <note type="speaker" xml:id="i-d8c82a8457f96951-0">
            Anf. 21 HANS ROTHENBERG (m) replik:
          </note>
          <u who="hans_rothenberg_943492" xml:id="i-9a72f10e250d92b1-2">
            <seg xml:id="i-c19c0529188e831c-0">
              Fru talman! Att få in starka aktörer som ägare har under den
              tiden när Tomas Eneroth verkade på majoritetssidan varit vägledande.
              Vi kommer ihåg Teliaaffärerna. Det fanns en mängd varianter, och
              det slutade med att det blev Telia och Sonera som gick ihop, vilket
              många småsparare surt har fått erfara.
            </seg>
            <seg xml:id="i-7341593cceb606e2-0">
              Vi kommer också ihåg när man gjorde sina försök med Telenor.
              Hur var det? Då var det norska staten som var den sista Sovjetstaten
              enligt dåvarande handläggande näringsminister. Nu är det Danmark
              som står i skottgluggen. Är det Danmark som är den sista Sovjetstaten,
              som gör att man är så rädd för det här?
            </seg>
            <seg xml:id="i-09c4de3e757c2bbb-0">
              Vad som är så intressant med det danska ägandet är att det finns
              ett moment av personalägande i den danska Posten. Det är någonting
              som de tre fackliga organisationerna ST, Seko och Saco tycker
              är mycket intressant och positivt. Det är någonting som kommer
              med i det nya nordiska postbolaget, som förhoppningsvis kommer
              att vara starkt på postmarknaden framöver för att kunna säkra
              de samhällstjänster och det samhällsuppdrag som en post ska ha
              och som vi i ett långt, stort och avlångt land med få invånare
              kan kräva att vi ska ha.
            </seg>
            <seg xml:id="i-d102c8d7094c8e96-0">
              Det finns en ägare som heter CVC i den danska Posten, och denna
              ägare ska kunna få möjlighet att lösas ut. Hur sker detta lämpligast?
              Hur sker detta på ett sätt som ger tillgång till ett breddande
              av ägandet på ett sympatiskt sätt? Jo, genom en börsintroduktion.
              Det är absolut inget som vi talar tyst om. Allt får man som bekant
              inte med i en debattartikel.
            </seg>
            <seg xml:id="i-b0deb085351a3475-0">
              När det gäller att få in andra ägare skulle jag vilja citera
              Göran Persson: Riskkapitalbranschen bygger värden och skapar jobb.
              Det sade Göran Persson i Almedalen förra året. Tomas Eneroth brukade
              under tio år hålla med Göran Persson om det mesta som han sade.
            </seg>
          </u>
          <note type="speaker" xml:id="i-df1c1909768699c4-0">
            Anf. 22 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-3">
            <seg xml:id="i-fd3bfa0dd64aee98-0">
              Fru talman! Hans Rothenberg, man gör alltid val när man skriver
              någonting. Det är också ett val att inte skriva till exempel om
              börsintroduktion och privatisering.
            </seg>
            <seg xml:id="i-74d746a1b68ff5b7-0">
              Hans Rothenberg står här och spår i framtiden om hur bra fusionen
              eller samgåendet mellan svenska Posten och danska Posten kommer
              att bli. En sak som jag har lärt mig genom åren är att man vid
              alla omorganisationer, företagsköp, uppköp och fusioner har en
              tendens att överskatta vinsterna och underskatta svårigheterna.
              Det är allmänt välkänt, och det kommer säkerligen också den här
              affären att visa när den väl genomförs.
            </seg>
            <seg xml:id="i-b5ee8a84f66a79b8-0">
              Det finns ett problem som jag ser det, och det är CVC Capital
              som är delägare i danska Posten. Hans Rothenberg har varit inne
              på det och tror att det kommer att lösa sig så småningom. Men
              det här är inte vilket riskkapitalbolag som helst, utan det är
              ett av Europas största som äger 53 företag över världen med över
              400 000 anställda och en omsättning på över 500 miljarder kronor
              per år.
            </seg>
            <seg xml:id="i-76d37988527fe24d-0">
              David Begg, som är ordförande i irländska LO, skrev för ett år
              sedan i Irish Independent följande: Det här är ett exempel på
              ett bolag som tar över framgångsrika företag som de sedan effektiviserar
              och plundrar, och de avskedar anställda medan de betalar ut drömlika
              bonusar till sig själva.
            </seg>
            <seg xml:id="i-7257908e8e96f2b3-0">
              Det här är alltså någonting som är välkänt. Jag undrar: På vilket
              sätt kommer CVC att kunna tillföra det nya bolaget kunskap och
              utveckla de posttjänster som behövs i framtiden? Och hur kommer
              utvecklingen att bli när det gäller posttjänsterna i hela landet?
            </seg>
          </u>
          <note type="speaker" xml:id="i-a91759d427d13647-0">
            Anf. 23 HANS ROTHENBERG (m) replik:
          </note>
          <u who="hans_rothenberg_943492" xml:id="i-9a72f10e250d92b1-3">
            <seg xml:id="i-f55223cdba67fd3e-0">
              Fru talman! Själva grundfrågan och anledningen till att vi debatterar
              här är att stärka Posten, att stärka postdistributionen för företag
              i Sverige och för privatpersoner i Sverige.
            </seg>
            <seg xml:id="i-ebf8ec8fc95f920f-0">
              Med den avreglering som kommer att ske inom Europeiska unionen
              under de närmaste åren kommer det att stå en kaskad av försök
              och ambitioner från utländska bolag starka, stora bolag, långt
              mycket större än vad svenska Posten är och långt mycket större
              än vad danska Posten är att komma in på den svenska marknaden.
              De finns redan här i dag: DHL, TNT, City Mail, Schenker. Det är
              ett ansvar gentemot medborgarna att fundera över vad man ska göra
              för att förbereda sig för detta.
            </seg>
            <seg xml:id="i-c6d773e0915f58f3-0">
              Det är anmärkningsvärt jag noterade det mycket noga att Kent
              Persson i sitt anförande inte kommenterade själva grundfundamenten
              för att affären äger rum. Att staten ska ta sitt ansvar för folket
              som värnar om Posten är precis det som sker nu.
            </seg>
            <seg xml:id="i-7340be1d45923157-0">
              Genom att gå ihop med en närliggande aktör, som vi har både geografisk
              och kulturell samhörighet med, kan vi se till att erbjudandena
              kan breddas och att den svenska Posten kommer att bli starkare
              i framtiden. Det är ju inte obekant att det finns en ägarandel
              i den danska Posten från ett bolag som heter CVC, ett bolag som
              brukar betraktas som väldigt långsiktigt för att vara riskkapitalbolag.
              Man kan se på en lista att de är involverade i över 40 länder
              runt omkring, och det finns akter som det finns möjlighet att
              ta del av. Jag tror inte att Kent Persson har gjort det. I så
              fall hade inte frågan behövt ställas, därför att där framgår väldigt
              tydligt att CVC är ett seriöst bolag.
            </seg>
          </u>
          <note type="speaker" xml:id="i-7a5bea7b11abf3ff-0">
            Anf. 24 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-4">
            <seg xml:id="i-cadb9a1e871bdab9-0">
              Fru talman! Hans Rothenberg, det är väl upp till mig vilka frågor
              jag ställer till dig. Det ska du inte recensera. Du kan ha synpunkter
              i frågorna men inte på vilka frågor jag ställer.
            </seg>
            <seg xml:id="i-1d4e3f61b7abb190-0">
              Du svarade inte på frågan som jag ställde utan kom i stället
              med en hel del motfrågor. Vad kommer CVC att tillföra det nya
              bolaget? Det är väl ändå rimligt att du försöker besvara frågan.
              Sedan kan vi ha olika uppfattningar om huruvida det är ett bolag
              som kommer att tillföra kunskap, information och intresse till
              hela den samhällsomfattande posttjänsten som det handlar om i
              slutänden. Det finns anledning att fundera lite grann över det.
            </seg>
            <seg xml:id="i-fe78c3b7390800fa-0">
              Vi har olika uppfattningar om huruvida Posten ska privatiseras
              eller inte, och så ska det vara. Men här handlar det om viktig
              infrastruktur. Som du sade tidigare är det en 400-årig verksamhet
              som har bedrivits i Sverige under starkt monopol av svenska staten.
              Det är av en enda anledning, att det är viktigt att post, ett
              brev eller ett meddelande, kommer fram från punkt A till punkt
              B. Det är det som har varit grunden för att man haft ett naturligt
              monopol i den delen.
            </seg>
            <seg xml:id="i-44b7e941f100b316-0">
              Sedan delar jag uppfattningen att vi behöver hitta samarbetspartner,
              men det är inte det vi behöver diskutera. Vi ska inte diskutera
              det som vi är överens om, utan jag vill ha reda på vad CVC kommer
              att kunna tillföra mer än det vi känner till sedan tidigare. Det
              kommer att gå ut över de anställda, och det kommer att gå ut över
              servicen. Det kommer också att ske en radikal förändring när det
              gäller utbetalning av bonusar.
            </seg>
          </u>
          <note type="speaker" xml:id="i-9b925a2d8f17e68c-0">
            Anf. 25 HANS ROTHENBERG (m) replik:
          </note>
          <u who="hans_rothenberg_943492" xml:id="i-9a72f10e250d92b1-4">
            <seg xml:id="i-88b48d07543e8da0-0">
              Fru talman! Det som bolaget CVC kan tillföra och har tillfört
              danska Posten är en lång erfarenhet av att vara inne i många företag,
              i många olika branscher som är beroende av fungerande distributionssystem.
              CVC vet hur viktigt detta är. Det är en anledning till att man
              har engagerat sig i den danska Posten.
            </seg>
            <seg xml:id="i-347c457416ed07ff-0">
              CVC har tillfört en kapitalstyrka, en finansiell styrka som är
              bra. CVC har tillfört den kompetens som det innebär att ha denna
              mångfasetterade erfarenhet. Det här är något som har tillförts
              den danska Posten. Och vid samgåendet här i Sverige ser vi fram
              emot att den kompetensen ska kunna finnas med även i det nya nordiska
              bolaget.
            </seg>
            <seg xml:id="i-73803224291448db-0">
              Vi kan träta om vad det är som vi inte frågar varandra och om
              vad det är som vi inte säger. Den ena skriver inte en DN-artikel
              och den andra ställer inte vissa frågor eller tar upp dem i sina
              inlägg. Men när det riktas så massiv kritik mot det här förslaget,
              som är till för att tillförsäkra en bättre postdistribution, är
              det väl rimligt att från den förenade nej-kartellen tala om vad
              man vill göra i stället för att säga nej till det mesta för att
              saker och ting ska behållas orört till varje pris, kosta vad det
              kosta vill.
            </seg>
            <seg xml:id="i-e1968b1bb6b7c2b6-0">
              Vilken samarbetspartner hade varit bättre för svenska Posten
              att gå ihop med? Vilken förändring av svenska Posten hade man
              gärna velat se? Dessa frågor kanske inte hinner besvaras i det
              här replikskiftet. Men jag ser fram att debatten fortsätter, därför
              att det är viktigt för svenska folket och för det svenska näringslivet,
              såväl i storstad som i glesbygd, att vi får en post som fungerar
              på ett konkurrenskraftigt sätt.
            </seg>
            <seg xml:id="i-231b2738a81e781f-0">
              Tack för frågorna, Kent Persson.
            </seg>
          </u>
          <note type="speaker" xml:id="i-a14bff8c92613375-0">
            Anf. 26 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-3">
            <seg xml:id="i-64b3f0d2452607e7-0">
              Fru talman! Jag tolkar Hans Rothenbergs anförande som att han
              ändå ser vikten av att ha en väl fungerande konkurrens på postmarknaden
              och någon form av kontroll över den postala infrastrukturen för
              att tillförsäkra just en sådan konkurrens. Det tycker jag är positivt.
              Det visar på en insikt som uppenbarligen inte regeringen och andra
              partiföreträdare har. Men då inträffar frågan: Vilken turordning
              ska man då ha för att se till att en sådan konkurrens kommer till
              stånd?
            </seg>
            <seg xml:id="i-e89438c9c1390d5b-0">
              I propositionen står det: Regeringen avser att studera effekterna
              av samgåendet på den samhällsomfattande posttjänsten och eventuella
              följder för regleringen på postmarknaden.
            </seg>
            <seg xml:id="i-378a24797781d429-0">
              Det innebär det är tydligt att man först ska privatisera och
              sedan se om det får någon effekt på konkurrensen och då möjligen
              genomföra förändringar av konkurrensreglerna och av hanteringen
              av den postala infrastrukturen.
            </seg>
            <seg xml:id="i-f47f29bb8a75a022-0">
              Jag måste säga att det är en fullständigt bakvänd hantering av
              det, som jag ser det, stora problemet. När statssekreteraren var
              hos oss i utskottet och pratade medgav han själv att också han
              tyckte att det var en bakvänd ordning. Först privatiserar man
              postmarknaden och det stora dominerande postbolaget och sedan
              ska man fundera över om det kanske behövs regleras så att konkurrensen
              fungerar på marknaden.
            </seg>
            <seg xml:id="i-856b7c6113e76909-0">
              Jag måste fråga om du tycker att det är ett rimligt sätt att
              hantera frågan på. Är detta det bästa sättet att få en bra och
              fungerande konkurrens på marknaden?
            </seg>
            <seg xml:id="i-49f82b3cbd0ddf06-0">
              Hans Rothenberg står precis som andra här och säger: Det här
              är det samgående vi har. Vi har inga andra alternativ, utan det
              är det här vi har att ta ställning till. Det är det som är problemet;
              man har skapat en situation där man har satt sig själv under stark
              tidspress och där man måste få ett snabbt genomförande. Sedan
              slår man ut med armarna och säger: Det finns inga alternativ.
              Vi har inget annat val. Det är det här vi har att ta ställning
              till. Det är den här danska Posten vi har att gå samman med eller
              inte.
            </seg>
            <seg xml:id="i-4af3cbf16765a08d-0">
              Grejen är att ni hade haft möjligheten att se till att det fanns
              tid att genomföra de nödvändiga reformerna av postmarknaden tidigare
              om ni hade velat. Men viljan fanns inte.
            </seg>
          </u>
          <note type="speaker" xml:id="i-01ad802e34506d6d-0">
            Anf. 27 HANS ROTHENBERG (m) replik:
          </note>
          <u who="hans_rothenberg_943492" xml:id="i-9a72f10e250d92b1-5">
            <seg xml:id="i-c7c137ee584dd8e5-0">
              Fru talman! Att bredda ägandet och se till att personalen inom
              Posten får möjlighet att vara delägare i den verksamhet som de
              dagligen ägnar sig åt det är väl bra? Är det vad man kallar att
              privatisera? Är det detta man ska sätta fetstil på och skrämmas
              med? Jag tycker att det här är bra.
            </seg>
            <seg xml:id="i-86d5a4444b0baa63-0">
              Man går ihop med den danska Posten som vi har. Som Karin Pilsäter
              sade tidigare är det den danska post som finns, och inte någon
              annan post i Danmark som ligger på bordet. Där ser det ut på det
              viset att vi har en tack och lov välrenommerad delägare som CVC.
              Det finns också en förberedelse för att lösa ut CVC när så önskas
              från båda parternas sida.
            </seg>
            <seg xml:id="i-9f93d7b70d476012-0">
              När det gäller turordningen kan man faktiskt var simultan. Man
              kan göra saker parallellt. Som bekant är inte det här någonting
              man hastar ihop i en handvändning. Från det att idén och grundtanken
              om att stärka Posten uppkommer till dess att man når fram till
              ett verkställande av desamma går det ganska många månvarv. Drygt
              ett år av månvarv passerar.
            </seg>
            <seg xml:id="i-99fde99b253f1633-0">
              Det viktiga och det mest krångliga i sammanhanget är att få ihop
              en acceptabel och en väl fungerande lösning för hur ett samgående
              ska vara. Det tycker jag att man har lyckats bra med. Det är helt
              klart att regeringen har aviserat att man mycket noggrant kommer
              att förbereda sig för vilka följder det här kommer att ha på infrastrukturen,
              på adressändringen och på postnumren. Jag känner mig trygg med
              det, och jag hoppas att också Per Bolund kommer att vara trygg
              med det.
            </seg>
          </u>
          <note type="speaker" xml:id="i-3f5af68a426c4fa5-0">
            Anf. 28 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-4">
            <seg xml:id="i-fa86d918a6e76ee6-0">
              Fru talman! Jag konstaterar att Hans Rothenberg säger att vi
              inte ska ta fasta på vad han inte säger i debatten utan på vad
              han säger. Sedan utgår han från att jag är kritisk mot att de
              anställda ska bli delägare och att det är det som är problemet.
              Jag sade ingenting om det över huvud taget, och jag ser inte heller
              något problem med det.
            </seg>
            <seg xml:id="i-004761fa6adc4a19-0">
              Däremot ser jag ett problem med att det är ett privat riskkapitalbolag
              som ska gå in och bli en ganska stor ägare av det sammanlagda
              bolaget mellan Danmark och Sverige postverksamheten i Sverige.
              I det köpet ingår ju också postal infrastruktur som är nödvändig
              för att postmarknaden och konkurrensen ska fungera.
            </seg>
            <seg xml:id="i-de7c05cf35f77a16-0">
              Hans Rothenberg säger nu att man ska sköta det här parallellt.
              Men det är inte någonting som står i propositionen, och det är
              ändå den som vi måste utgå ifrån. Där står att man ska utvärdera
              eventuella följder för postmarknaden av ett samgående. Först samgående
              sedan ska man utvärdera och se vad följderna blir. Det är ingen
              parallellism i det. Det ska inte ske parallellt, utan först ska
              man privatisera och sedan ska man göra en utvärdering och möjligen
              genomföra reformer på postmarknaden.
            </seg>
            <seg xml:id="i-293ba5beb765cf66-0">
              Då har man problemet att man redan har privatiserat den postala
              infrastrukturen. Då måste man köpa loss den från privata intressen
              som har en kontroll över till exempel postnummersystemet, adressändringssystemet
              och även andra delar som är förutsättningar för att vi ska ha
              en fungerande konkurrens på postmarknaden.
            </seg>
            <seg xml:id="i-d21d4d4d5bc70461-0">
              Det var precis det som Fria Postoperatörers Förbund var hos oss
              i utskottet och poängterade och lyfte fram. De kom inte till oss
              för att de tycker att det är trevligt att umgås, utan de kom till
              oss för att belysa ett problem som de ser med att postmarknaden
              inte fungerar och att det problemet kan bli ännu större när man
              nu får ett samgående. Det är precis detta som Post- och telestyrelsen
              påpekar i sitt remissvar. Det är viktigt att lösa upp de här sakerna
              innan man får ett samgående eller en fusion.
            </seg>
            <seg xml:id="i-dedc782e96032359-0">
              Varför har man en remissrunda om man inte tar någon hänsyn till
              vad remissinstanserna säger? Varför har man ett samrådsförfarande
              där man bjuder in marknadsaktörer om man inte lyssnar på vad de
              säger? Varför löser man inte problemet innan det uppstår i stället
              för att komma i efterhand?
            </seg>
          </u>
          <note type="speaker" xml:id="i-6bd4db3b2106a6db-0">
            Anf. 29 HANS ROTHENBERG (m) replik:
          </note>
          <u who="hans_rothenberg_943492" xml:id="i-9a72f10e250d92b1-6">
            <seg xml:id="i-0081b48cbcebcbb8-0">
              Fru talman! Remissrundor är bra. Det gäller att lyssna på de
              aktörer som ofta har djup och lång erfarenhet av hur saker och
              ting fungerar. Därför var det trevligt att både de fackliga organisationerna
              och Svenskt Näringsliv ställde sig bakom detta på ett positivt
              sätt.
            </seg>
            <seg xml:id="i-0f646ba572cf1554-0">
              Vi vet att bland andra City Mail har ledamöter och platser i
              styrelserna för både Svensk Adressändring och postnummersystemet.
              Det finns alltså redan i dag en ägarbreddning där, och det finns
              absolut ingenting som hindrar att det här skulle kunna breddas
              ytterligare.
            </seg>
            <seg xml:id="i-5532e5961f4154e0-0">
              Vi måste skilja på statens roll som reglerare och statens roll
              som ägare. Det finns moment i det här där vissa saker ligger på
              Post- och telestyrelsen och andra på Posten som bolag.
            </seg>
            <seg xml:id="i-d8c895c5e3585ad8-0">
              Jag noterade med intresse att Per Bolund tog upp i sitt anförande
              att privata aktörer ska äga där konkurrens råder. Det är precis
              detta vi diskuterar nu. Vi är i dag med Posten på en marknad där
              konkurrens råder. Den är knivskarp, och utanför Sveriges gränser
              slipas knivarna ytterligare. Man gör nya, större knivar. Det är
              inga dunungar som den svenska Posten har att konkurrera med. Det
              är globala, starka koncerner som gärna vill plocka godbitarna
              ur den svenska postmarknaden. Det är därför vi från alliansen
              och regeringen lägger fram ett förslag om att stärka den svenska
              Posten. Vi vill kunna fortsätta att ha en post som värnar den
              svenska marknaden. Det gör vi tillsammans med Danmark i ett nordiskt
              samarbete för att klara oss bättre i en framtid.
            </seg>
          </u>
          <note type="speaker" xml:id="i-31d268d497cf819b-0">
            Anf. 30 JAN ANDERSSON (c):
          </note>
          <u who="jan_andersson_a74953" xml:id="i-0e6343aedadaf19d-0">
            <seg xml:id="i-c621d74e5dac1f57-0">
              Fru talman! Posten har öppnat ett kontor i Leipzig. Det har i
              och för sig kanske inte så mycket att göra med det svenska samgåendet
              med den danska Posten, i all synnerhet som det kontoret öppnades
              någon gång på 1600-talet. Det kan man läsa i Herman Lindqvists
              svenska historia. Det var till och med det första kontoret för
              det svenska postverket som öppnades i Tyskland.
            </seg>
            <seg xml:id="i-389d42d94441a35f-0">
              Ändå finns det ett samband. På 1600-talet fanns den svenska Posten
              i Tyskland. I dag, på 2000-talet, finns den tyska posten i Sverige
              i form av DHL som stenhårt konkurrerar med Posten om marknadsandelar.
            </seg>
            <seg xml:id="i-3fc3ccfa7a738b1f-0">
              Jag tycker att det här på ett ganska bra sätt illustrerar att
              omvärlden förändras. Detta att vi har tuff konkurrens från andra
              statliga postverk och från andra staters järnvägsbolag är en av
              huvudanledningarna till att vi nu vill genomföra samgåendet med
              den danska Posten. Vi har en ökande konkurrens. Vi kommer att
              ha en avreglerad postmarknad över hela EU framöver.
            </seg>
            <seg xml:id="i-b9f5d31f9cf6bcbe-0">
              Det råder ingen tvekan om att den svenska Posten behöver stärka
              sin position. Jag är övertygad om att ett samgående är bra både
              för Posten och för Postens kunder. Ett starkare Posten gör att
              vi har förutsättningar att faktiskt klara den postala servicen
              över hela Sverige, från Treriksröset till Smygehuk.
            </seg>
            <seg xml:id="i-4ea05345d61d5152-0">
              Som jag sade tidigare genomgår den europeiska postmarknaden en
              avreglering. Det är ju inte så i den här världen att omvärlden
              står och väntar och funderar över vad Sverige och svenska Posten
              gör. Det gäller att agera med de förutsättningar vi har i nuläget.
            </seg>
            <seg xml:id="i-9f139e500cf88ad3-0">
              Därför blir jag lite konfunderad när jag läser den enda reservation
              som vi har i utskottet i det här betänkandet. Den första meningen
              lyder det här är oppositionens skrivning: Enligt vår mening är
              det tydligt att utvecklingen på postmarknaden i EU innebär att
              Posten kommer att behöva söka samarbete med andra aktörer och
              vi är därför positiva till ett samgående mellan svenska och danska
              posten.
            </seg>
            <seg xml:id="i-c33589579e66dd40-0">
              Precis som Karin Pilsäter tidigare undrar jag: Är det en annan
              dansk post man vill gå ihop med? Tror man att man kan göra som
              Staffan Westerberg gjorde en gång? Man vänder på pannkakan och
              där under finns en annan värld, där Vilse kuskar runt med Storpotäten
              och så vidare. Vi har ju den värld vi har att förhålla oss till.
            </seg>
            <seg xml:id="i-4613a4b14c074d63-0">
              Jag tycker att ingångsmeningen i reservationen är ett utmärkt
              exempel på att vilja både ha kakan och äta den: Jo, vi ser behovet
              av att göra samgåendet med den danska Posten det skulle till och
              med kunna vara positivt men först måste danska staten se till
              att få bort de andra ägare som finns.
            </seg>
            <seg xml:id="i-5e40589b61a7d829-0">
              Ja, då måste man nog vända på pannkakan och hitta en låtsasvärld,
              för det är ju inte så det fungerar när vi gör affärer internationellt.
            </seg>
            <seg xml:id="i-96ebf8329997eb9b-0">
              Det ska bli mycket spännande att höra vad oppositionens alternativ
              är. Är det en annan post det gäller? Nej, det är det ju inte.
              Det är ju den danska Posten det står det ju här.
            </seg>
            <seg xml:id="i-182e70edaa6a60c4-0">
              Men hur hade oppositionen tänkt sig att sköta förhandlingarna?
              Vilken framgångsmöjlighet tror man att det hade funnits att få
              till en affär om vi hade satt upp de villkor som man tydligen
              satt upp möjligen underförstått eftersom jag inte har hört sägas
              att det är så det skulle gå till? Vilken framgångsmöjlighet hade
              vi haft om vi hade satt upp den typen av villkor i den här affären?
            </seg>
            <seg xml:id="i-11c3d7692293e648-0">
              Med detta, fru talman, vill jag yrka bifall till förslaget i
              betänkandet och avslag på reservationen.
            </seg>
          </u>
          <note type="speaker" xml:id="i-2c205e77c9a823c5-0">
            Anf. 31 TOMAS ENEROTH (s) replik:
          </note>
          <u who="tomas_eneroth_80b549" xml:id="i-e05aa3cc8a46baf8-5">
            <seg xml:id="i-ad0245c11043d19e-0">
              Fru talman! Tack, Jan Andersson, för inlägget! Jag noterar att
              Jan Andersson tittat på tv-program av Staffan Westerberg under
              sin uppväxt, och det förklarar ju en hel del! Skämt åsido kanske
              någon av oss också tittade på de programmen ibland.
            </seg>
            <seg xml:id="i-597ee2f428044f18-0">
              Jag var väldigt noga med att säga i inledningen av mitt anförande
              att jag tror att det är viktigt för Sverige och svenska Posten
              att ha ett starkt statligt ägande och att se till att vi också
              säkrar den svenska Postens agerande på den internationaliserade
              marknad som växer fram.
            </seg>
            <seg xml:id="i-a4082cc52ec0a3c1-0">
              Det vi vänder oss emot ni kan läsa både anförandet, våra motioner
              och vår reservation i detta sammanhang är den ofullständighet
              i underlaget som finns, den bristande analys som både remissinstanser
              och alla andra kritiserar samt den oförmåga som de borgerliga
              ledamöterna i utskottet uppvisade när man inte var beredd att
              invänta nya synpunkter och nytt underlag utan jäktade på affären
              och tar beslut i omvänd ordning, något som statssekreteraren konstaterat
              och som alla andra kan konstatera. Min misstanke är att utskottets
              ledamöter egentligen inte heller har något reellt mandat att förändra
              takten i affären. Det är väl snart bara EG-kommissionen som skaffar
              sig sådana mandat i den här typen av affärer. Jag tror att det
              är viktigt att vi har den möjligheten.
            </seg>
            <seg xml:id="i-825f8f270ab42490-0">
              Jan Andersson härstammar från ett parti som förr i tiden hade
              ambitionen att tala för hela Sverige och säkra landsbygdens möjligheter
              till exempelvis service och post. Min fråga till Jan Andersson
              med anledning av hans eget anförande, där detta inte nämndes,
              är: Kommer Postens service och utbud till landsbygden att förbättras
              nu när Posten privatiseras och kommer att ägas av riskkapitalbolag?
              Vi vet ju från tidigare erfarenheter att till exempel City Mail
              inte är så ruskigt ivriga att etablera sig i orter som Hylte eller
              för den delen Lessebo eller Timsfors. Tror Jan Andersson att CVC
              som riskkapitalbolag kommer att agera för att säkerställa postal
              infrastruktur?
            </seg>
            <seg xml:id="i-46aaa9251ef265ee-0">
              Och med anledning av det: Om det nu finns ambition att minska
              det svenska ägandet till 34 procent, kommer man då att sälja den
              andelen till exempelvis CVC, så att riskkapitalbolaget blir en
              ännu större ägare?
            </seg>
          </u>
          <note type="speaker" xml:id="i-2d20baef0dda108e-0">
            Anf. 32 JAN ANDERSSON (c) replik:
          </note>
          <u who="jan_andersson_a74953" xml:id="i-0e6343aedadaf19d-1">
            <seg xml:id="i-08e629853b919342-0">
              Fru talman! Tomas Eneroth säger i sin replik att jag i mitt anförande
              inte nämnde något särskilt om hur jag tror att vi ska klara postgången
              på landsbygden. Jag är väldigt säker på att jag i anförandet sade
              att en av anledningarna till att vi gör det här är att vi ska
              klara en bra postservice alltifrån Treriksröset till Smygehuk.
              Åtminstone i min världsbild inryms däremellan ganska mycket landsbygd.
            </seg>
            <seg xml:id="i-654227eb8c876c17-0">
              Vi är ju också ägare och har att ta ansvar för bolaget Posten.
              Vi har här sett en formidabel uppvisning av tvehågsenhet. Man
              vill ha ökad konkurrens, och samtidigt vill man ha ett starkt
              Posten. Det här är på något sätt kärnan i problematiken med det
              statliga ägandet.
            </seg>
            <seg xml:id="i-1e4c2a0abe002d20-0">
              Jag ser att det här samgåendet kommer att göra att vi har ett
              starkt Posten, och min absoluta övertygelse är att vi behöver
              ett starkt Posten för att klara postgången över hela landet.
            </seg>
            <seg xml:id="i-756a9fb7001fbf16-0">
              Men vad är oppositionens alternativ för att skapa ett starkt
              Posten? Ja, det är att vända på pannkakan och hitta en annan värld,
              där vi inte har en post i Danmark som har ett privat ägande. Hur
              ser ert alternativ till samgående ut? Jag ser här att det står
              att ja, gärna danska Posten, men ett annat danska Posten. Det
              ger intryck av att det är omvärlden som ska förhålla sig till
              Sverige och inte Sverige som har att förhålla sig till omvärlden.
            </seg>
          </u>
          <note type="speaker" xml:id="i-3c74b489a07961b3-0">
            Anf. 33 TOMAS ENEROTH (s) replik:
          </note>
          <u who="tomas_eneroth_80b549" xml:id="i-e05aa3cc8a46baf8-6">
            <seg xml:id="i-8ac58c6c2bb220ad-0">
              Fru talman! Jag noterar att Jan Andersson inte svarade på frågan
              om ambitionen när man minskar det svenska ägandet i Posten till
              34 procent är att kanske avyttra ytterligare en större del till
              CVC.
            </seg>
            <seg xml:id="i-2b146f7b56f91872-0">
              Vad det handlar om här är att man, precis som vi har noterat
              tidigare, inte talar högt om att det inte är ett samgående. Det
              hade varit möjligt, och det hade varit bra. Men det är en privatisering.
              Det är en börsintroducering. Det är en möjlighet för ett brittiskt
              riskkapitalbolag att äga en väsentligt större del av både svenska
              och danska Posten.
            </seg>
            <seg xml:id="i-82c8a52dacac5dc3-0">
              Det är en anpassning till att påbörja en privatisering av hela
              postmarknaden, och som en följd av detta har man inte ens undersökt
              vilken påverkan det kommer att få för den postala infrastrukturen
              att Svensk Adressändring kommer att ägas av ett annat bolag, att
              postnummersystemet inte längre finns under vår kontroll och att
              vi till och med kan hamna i ett läge när vi köper tillbaka detta.
            </seg>
            <seg xml:id="i-3ae81d53f83be101-0">
              Den stillsamma undran som vi haft från oppositionens sida är:
              Är det inte rimligt att man som majoritet i Sveriges riksdag,
              även om det uppenbarligen är regeringen som bestämmer, tycker
              att man under beredningens gång bör skaffa tillfredsställande
              underlag? Det är ju inte en tillfällighet att Riksrevisionen för
              50 minuter sedan hade en presskonferens där man konstaterade att
              ni vid tidigare motsvarande affärer haft ett fullständigt bristande
              underlag eftersom man inte har gjort tillräckliga analyser vid
              utförsäljningar. Och nu sker det igen.
            </seg>
            <seg xml:id="i-16ec919cdef95ca9-0">
              Är det inte så att Jan Andersson borde fundera och reflektera
              lite över det ansvar han har som riksdagsledamot för Centerpartiet
              när han så ivrigt propagerar för en privatisering av Posten. Varför
              är det så bråttom? Av tidigare anföranden kan man nästan få intryck
              av att en del känner CVC och dess ägare väl.
            </seg>
            <seg xml:id="i-3512474428db78d6-0">
              Kan Jan Andersson svara på varför det nu är så bråttom att hitta
              det här läget att man inte undersöker förutsättningarna för att
              säkerställa den postala infrastrukturen eller undersöker förutsättningarna
              för andra vägar att bredda det statliga ägandet? Och framför allt:
              Varför är det så angeläget att minska det statliga ägandet ned
              till 34 procent? Det har Jan Andersson ännu inte svarat på.
            </seg>
          </u>
          <note type="speaker" xml:id="i-0965c9bb098becb7-0">
            Anf. 34 JAN ANDERSSON (c) replik:
          </note>
          <u who="jan_andersson_a74953" xml:id="i-0e6343aedadaf19d-2">
            <seg xml:id="i-02d21951fb1358f5-0">
              Fru talman! När det gäller börsintroducering eller ej av Posten
              kan jag säga att för min del, när jag till exempel inte tar upp
              det i en debattartikel, är det inte huvudanledningen till den
              här affären. Det var inte det som var ingången när vi satte i
              gång processen.
            </seg>
            <seg xml:id="i-7d252dc90b0476e4-0">
              Huvudanledningen till affären är att vi har ökande konkurrens
              och avreglering i Europa och att det gäller att skapa ett starkt
              bolag som kan klara servicen över hela landet.
            </seg>
            <seg xml:id="i-63db11e8e77c7375-0">
              När jag sedan står här och försöker analysera oppositionens inställning
              till hela frågan vacklar jag mellan om jag ska se det som självgodhet
              eller som ängslan.
            </seg>
            <seg xml:id="i-e695b9b1ccd52d5b-0">
              Ängslan kan det vara därför att man inte vågar sätta ned foten.
              Nja, det kommer kanske ett bättre bud från någon annan. Vi skulle
              behöva göra lite mer för att bereda det hela. Så är det ju alltid
              när vi fattar beslut i olika politiska sammanhang. Man skulle
              vilja ha lite mer. Men sådan är ju inte omvärlden.
            </seg>
            <seg xml:id="i-75e91e1f3885e86d-0">
              Självgodhet kan det vara när man säger: Ajabaja, danska Posten
              har släppt in fulingar som är med och finansierar och är riskkapitalister.
              Så kan vi inte ha det. Vi måste bestämma hur de ska ha sitt bolag
              innan vi går med på att diskutera. Självgodhet ligger i att säga
              att vi ju skulle fixa postnummer och andra bitar innan vi diskuterar
              samgående med någon annan post. Ni får vänta på oss. Vi har lite
              mer att göra här hemma.
            </seg>
            <seg xml:id="i-3e61ee6e543afb71-0">
              Jag vet inte vilket av de här båda begreppen som bäst passar
              in.
            </seg>
            <seg xml:id="i-dad95ecedbb7ad03-0">
              För vår del har vi framtidsinriktningen att se till att skapa
              ett starkt Posten som kan klara service över hela landet.
            </seg>
          </u>
          <note type="speaker" xml:id="i-0c01fb79013d5010-0">
            Anf. 35 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-5">
            <seg xml:id="i-9872e75954c6c93c-0">
              Fru talman! Det Jan Andersson missar när han travar omkring i
              sin pannkaka är att det finns två viktiga frågor. Den första är:
              Ska ett samarbete eller ett samgående ske? Den andra är: Hur ska
              ett samarbete eller ett samgående ske?
            </seg>
            <seg xml:id="i-f933323b5807e947-0">
              Om Jan Andersson hade följt serien väldigt noga hade han också
              sett att Vilse i Vilse i pannkakan hade en mamma och en pappa
              som tvingade honom att äta upp pannkakan mot hans vilja. Det är
              precis den taktik som Jan Andersson använder.
            </seg>
            <seg xml:id="i-d80e71466fca679d-0">
              Den regering som Jan Anderssons parti sitter med i har lagat
              till en väldigt osmaklig pannkaka i form av ett avtal med delar
              som vi inte tycker om. Då säger Jan Andersson: Om ni inte äter
              upp hela pannkakan, om ni inte accepterar alla detaljer i avtalet,
              är ni de facto emot varje form av samarbete med danska Posten
              eller någon annan post.
            </seg>
            <seg xml:id="i-c49f854fe05e68a1-0">
              Den beskrivningen har jag väldigt svårt att ställa upp på. Vi
              måste kunna kritisera det avtal som den här regeringen har förhandlat
              fram just för att det innehåller stora brister. Det innehåller
              en privatisering av postverksamheten dels i första skedet när
              själva fusionen sker, dels i ett avtal där man säger att det ska
              ske en börsintroduktion inom fem år. Det gör man innan man har
              reglerat så att konkurrensen på den svenska postmarknaden fungerar
              väl.
            </seg>
            <seg xml:id="i-a92dc5899ffd09aa-0">
              Jan Andersson måste också vara medveten om att konkurrensen faktiskt
              inte fungerar särskilt väl på den svenska postmarknaden. Vi har
              ett bolag som dominerar och som har drygt 91 procent av den svenska
              postmarknaden. Vi har fria postoperatörer som har varit hos oss
              och just beklagat att det finns strukturer som gör att postmarknaden
              inte fungerar bra. Ändå ska man nu privatisera bolaget Posten,
              och man ska göra det innan man har sett till att man faktiskt
              har en fungerande konkurrens och innan man har en konkurrensmyndighet
              som ser till att postmarknaden fungerar och som följer upp och
              lagför sådana som bryter mot konkurrensreglerna. Man ska göra
              det innan man har sett till att den postala infrastrukturen faktiskt
              är i det allmännas hand.
            </seg>
          </u>
          <note type="speaker" xml:id="i-732f7af5f9a5b4ef-0">
            Anf. 36 JAN ANDERSSON (c) replik:
          </note>
          <u who="jan_andersson_a74953" xml:id="i-0e6343aedadaf19d-3">
            <seg xml:id="i-bf84daa9fe2560ab-0">
              Fru talman! Ledamoten Bolund säger: Jo, vi vill gå ihop med den
              danska Posten, men inte som den ser ut just nu. Det privata riskkapitalet
              måste ut.
            </seg>
            <seg xml:id="i-d48d085b9313fda0-0">
              Om vi hade ställt de kraven på danska Posten, tror Per Bolund
              att vi då hade haft ett avtal om ett samgående?
            </seg>
          </u>
          <note type="speaker" xml:id="i-edfb84e5c1d3eff7-0">
            Anf. 37 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-6">
            <seg xml:id="i-efa0c3ff47c5b304-0">
              Fru talman! Jag är helt övertygad om att om den svenska regeringen
              hade sagt att vi är väldigt intresserade av ett samgående, men
              vi har sett att det finns problem på den svenska postmarknaden,
              att konkurrensen inte fungerar särskilt bra, att vi behöver lösa
              upp de strukturerna och lösa de problemen i samband med ett genomförande
              så hade den danska Posten hade haft förståelse för det.
            </seg>
            <seg xml:id="i-9bb1d674b2b872c6-0">
              Problemet nu är att man inte ens har prövat den möjligheten.
              Man har inte på något sätt lyft frågan. Man har inte sagt att
              det finns några problem. Det är ju svårt att säga att den danska
              Posten skulle ta ansvar för det svenska konkurrensproblemet. Det
              måste faktiskt den svenska regeringen ta ansvar för. Det har man
              inte gjort.
            </seg>
            <seg xml:id="i-b0aceefccf8e6c44-0">
              Tvärtom skriver man att först ska vi privatisera och göra fusionen.
              Sedan ska vi följa upp och se om det kanske behövs några ändrade
              regleringar. Men då har man ju bitit sig själv i svansen. Då har
              man skapat ett problem som inte fanns där från början.
            </seg>
            <seg xml:id="i-a5fad4e155bf8636-0">
              Det finns faktiskt förberedda förslag från utredningar och från
              myndigheter som på ett påtagligt sätt skulle förbättra konkurrenssituationen
              på den svenska marknaden. Dem har man valt att inte lyfta in i
              det här sammanhanget. Man har valt att bortse från dem och säga
              att det viktiga är att vi har skrivit på ett avtal som sätter
              oss under en mycket stor tidspress. Vi måste genomföra den här
              fusionen nu utan att ha någon diskussion om konkurrenssituationen
              på den svenska marknaden.
            </seg>
            <seg xml:id="i-a4e99f87fd5cc9d4-0">
              Det är det som gör att det skapas ett problem som inte fanns
              där från början. Hade man sett till att lösa problemen i tur och
              ordning hade fusionen kunnat ske på ett väldigt bra och väl fungerande
              sätt. Man hade kunnat göra det i samband med att man löser upp
              problem som har funnits tidigare och som fortfarande finns på
              den svenska marknaden när det gäller konkurrensen och som troligen
              enligt många bedömare kommer att förvärras när man nu skapar ett
              ännu större multinationellt bolag på postmarknaden.
            </seg>
            <seg xml:id="i-e80532b94776b13e-0">
              Men uppenbarligen har regeringen och de fyra borgerliga partierna
              inte ansett att det här är något stort problem eftersom man inte
              har använt den möjlighet som har funnits. Det kan jag bara beklaga.
              Jag tycker att det hade varit ett mycket bättre förslag om man
              först hade löst upp problemen, skapat en väl fungerande marknad
              med fri konkurrens och sedan privatiserat.
            </seg>
          </u>
          <note type="speaker" xml:id="i-6b5d8484f7758785-0">
            Anf. 38 JAN ANDERSSON (c) replik:
          </note>
          <u who="jan_andersson_a74953" xml:id="i-0e6343aedadaf19d-4">
            <seg xml:id="i-5f2e94bdaa9cad6b-0">
              Fru talman! Det är ju synd att de duktigaste förhandlarna alltid
              finns utanför det rum där förhandlingarna förs.
            </seg>
            <seg xml:id="i-577f7146416d0eb8-0">
              Det är möjligen oppositionens lilla privilegium att måla upp
              bilder som, jag ska inte säga att de inte håller sig till verkligheten
              men jag kan säga att vi har verkligheten att förhålla oss till
              och att konkurrensen ökar oerhört snabbt. Det är bara att ta sig
              utanför huset och se vilken typ av bilar som rör sig på E 6 och
              E 4. Vi har Schenker, DHL och konkurrens från många andra aktörer.
              I det läget måste man göra avvägningar. I vissa fall kan man inte
              vänta och se. Vi har gjort bedömningen i nuläget att det är viktigt
              att få till den här affären. Med det har vi också ställt oss bakom
              regeringens förslag till samgåendet. Det gör vi just av den anledningen
              att vi vill säkra postservicen över hela landet.
            </seg>
            <seg xml:id="i-500d81be1140fe77-0">
              Det som oppositionen försöker förespegla, att man visst kunde
              ha gått ihop med danska Posten bara de inte hade haft CVC som
              delägare, finns ju inte. Det är bara att konstatera att det inte
              är en korrekt verklighetsbild. Vi har läget att CVC är ägare till
              danska Posten, och det är danska Posten som avgör det. Det är
              möjligen, för att anknyta till mitt inledningsanförande, att gå
              tillbaka till svenskt stormaktstänkande om man tror att vi ska
              kunna diktera för andra stater vilka ägandeförhållanden de ska
              ha innan vi börjar diskutera.
            </seg>
          </u>
          <note type="speaker" xml:id="i-e3c14b9b0d8a48b6-0">
            Anf. 39 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-01caa1626f301e04-0">
            <seg xml:id="i-8998d10b234e3d32-0">
              Fru talman! Jag vill börja med att yrka bifall till förslagen
              i betänkandet och avslag på samtliga reservationer.
            </seg>
            <seg xml:id="i-9ebd5ccd8490a09f-0">
              En ansvarstagande och modern regering måste ständigt vara vaksam
              på förändringar i vår omvärld och de konsekvenser det kan få för
              vårt näringsliv. Sverige lever i en alltmer globaliserad värld
              där varor, tjänster, kapital och människor flyttar och rör sig
              över nationsgränserna. Detta påverkar självfallet konkurrensförutsättningarna
              och spelplanen för Svenskt Näringsliv.
            </seg>
            <seg xml:id="i-264c98bae459b266-0">
              Dessa ändrade förutsättningar är en anledning till att vi i dag
              diskuterar ett samgående mellan svenska och danska Posten. Ett
              samgående kommer att stärka Postens position gentemot kunder,
              leverantörer och samarbetspartner på den nordiska marknaden som
              blir alltmer konkurrensutsatt.
            </seg>
            <seg xml:id="i-5de2d857bfae1d3a-0">
              Analyser visar att det nya bolagets sammanlagda värde kan komma
              att öka med 7,5 miljarder kronor i och med sammanslagningen. Det
              ökar möjligheten för Posten att upprätthålla sitt allmännyttiga
              samhällsuppdrag och att bedriva rikstäckande postverksamhet i
              hela Sveriges land.
            </seg>
            <seg xml:id="i-6436008372f6b5bd-0">
              Regeringen avser dock att studera effekterna av samgåendet på
              den samhällsomfattande posttjänsten. En konkurrensprövning enligt
              gällande regler kommer också att genomföras.
            </seg>
            <seg xml:id="i-27ce81c76f965e3a-0">
              Posten står inför tre stora utmaningar, som har nämnts här i
              dag.
            </seg>
            <seg xml:id="i-cc682e71c51e51c5-0">
              För det första ska Posten möta den avreglering av EU:s postmarknad
              som kommer att vara klar 2011.
            </seg>
            <seg xml:id="i-7a3ba04dd0a652ab-0">
              För det andra ökar konkurrensen nu alltmer och allt snabbare.
            </seg>
            <seg xml:id="i-7250bb803a2c4cc6-0">
              För det tredje ersätts allt fler brev nu med elektroniska alternativ
              inte minst gäller det fakturor och andra företagsförsändelser.
            </seg>
            <seg xml:id="i-5d4902c05061ba25-0">
              Sakta men säkert eroderas alltså den marknad som svenska Posten
              befinner sig på. Detta är bakgrunden till planerna på ett samgående
              mellan Posten och Post Danmark.
            </seg>
            <seg xml:id="i-d9de30c7a20e529e-0">
              Syftet är att stärka den affärsmässiga utvecklingen och därmed
              stärka förutsättningarna för den samhällsomfattande posttjänsten
              och att den ska kunna upprätthållas även i framtiden.
            </seg>
            <seg xml:id="i-0999d9010e7a7025-0">
              Vad gäller frågan om Postens infrastruktur lägger sig inte regeringen
              platt, utan man har uttalat att man noga ska följa och analysera
              utvecklingen. Infrastrukturen ska fungera på ett långsiktigt sätt,
              och därför måste frågan fortlöpande följas. Även konkurrenssituationen
              ska ses över, och olika förslag ska övervägas. Bland annat ska
              PTS roll i konkurrensfrågorna ses över. Vägledande ska, enligt
              utskottets mening, vara att försöka uppnå en effektiv konkurrens
              på postmarknaden till gagn för enskilda och företag.
            </seg>
            <seg xml:id="i-8ee633d95d440206-0">
              I samband med beredningen av regleringen på postmarknaden ska
              också frågan om adressändring och postnummersystemet bli föremål
              för överväganden, eftersom de två delarna kommer att påverkas
              mest av ett samgående. Dessa frågor är dock av den karaktären
              att de kräver ett större arbete som kommer att ta längre tid och
              därför inte kan göras i en handvändning innan ett samgående ska
              genomföras.
            </seg>
            <seg xml:id="i-c7e646c8297b0a74-0">
              Fru talman! En av grundanledningarna till att svenska Posten
              nu slås samman med den danska Posten är att man inte i framtiden
              bara ska tillhandahålla service i glesbygden, med stora kostnader
              som följd, utan även fortsättningsvis ska distribuera tjänster
              i hela Sverige, i såväl tätort som glesbygd.
            </seg>
            <seg xml:id="i-53fd95dc992f6b4e-0">
              Om inte en sammanslagning sker är risken stor att det efter avregleringen
              2011 kommer in större utländska aktörer och tar över de lönsamma
              delarna, och svenska Posten som ett litet nationellt företag får
              vara kvar med de olönsamma delarna. En sådan utveckling vore mycket
              olycklig och skulle på sikt leda till sämre service i glesbygden.
              Ett samgående är alltså till gagn för Postens samhällsuppdrag
              att distribuera postservice i hela Sveriges land.
            </seg>
          </u>
          <note type="speaker" xml:id="i-9af954365c36160f-0">
            Anf. 40 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-5">
            <seg xml:id="i-c1d5073f540fe653-0">
              Fru talman! Mikael Oscarsson pratar om den ansvarstagande och
              moderna regering vi har, som nu står i begrepp att både privatisera
              och börsintroducera svenska Posten. Jag må i alla fall säga att
              vi har en regering som inte ligger på latsidan. Här säljs det
              ut till höger och vänster, det privatiseras och det ska övervakas
              det som vi ska diskutera senare i dag.
            </seg>
            <seg xml:id="i-6f77447413edb716-0">
              När Mikael Oscarsson påstår att värdet i det nya bolaget kommer
              att öka med 7,2 miljarder kronor ställer jag mig frågan: Vilken
              analys finns det bakom ett sådant påstående? Vi vet att Post Danmark
              är anmäld till EU-kommissionen för konkurrensbegränsande verksamhet,
              och det kommer troligtvis att innebära att hela vinsten i Post
              Danmark kommer att utraderas om anmälarna får rätt. Vilken analys
              finns det?
            </seg>
            <seg xml:id="i-7199484473befe49-0">
              Den typen av påståenden gör att hela den här diskussionen inte
              blir trovärdig.
            </seg>
          </u>
          <note type="speaker" xml:id="i-2d44b5a6e0fde89f-0">
            Anf. 41 MIKAEL OSCARSSON (kd) replik:
          </note>
          <u who="mikael_oscarsson_b81cce" xml:id="i-01caa1626f301e04-1">
            <seg xml:id="i-10a854767e110a5f-0">
              Fru talman! Det är fråga om synergieffekter när ett samgående
              sker. Det är inget konstigt. Det står i vårt betänkande. Det har
              legat till grund för de överväganden som har gjorts.
            </seg>
            <seg xml:id="i-843fce39933b48e2-0">
              Vi har flera gånger under den här debatten kommit tillbaka till
              att oppositionen visserligen är för ett samgående men inte med
              den danska post som finns. Man vill inte se de möjligheter som
              finns. Man vill ha kakan men är emot den post som finns.
            </seg>
            <seg xml:id="i-bb984fe4105e1c24-0">
              Det är det här som erbjuds, och det kommer att vara till gagn
              för Posten och dess möjligheter att bedriva en effektiv posthantering
              nu och i framtiden.
            </seg>
          </u>
          <note type="speaker" xml:id="i-f01890b7493c467c-0">
            Anf. 42 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-6">
            <seg xml:id="i-b5cc765c6332ffef-0">
              Fru talman! Ja, det är det förslag som ligger som erbjuds. Men
              ni har inte ställt frågan. Det här är ett förslag som Posten har
              framförhandlat med Post Danmark, och regeringen har godkänt det
              har lagt sig platt för alla dess krav på privatisering och börsintroduktion.
              Inte med ett ord har regeringen protesterat mot dessa förhållanden.
              De här synergieffekterna är också det som Posten har lagt fram
              och pratat om, men inte summan.
            </seg>
            <seg xml:id="i-8d7cd7d2ca0cffe8-0">
              I alla omorganisationer, i alla sammanslagningar och i alla fusioner
              överskattar man vinsterna och underskattar problemen. Jag förstår
              inte att ni aldrig någonsin lär er av allt det som har hänt och
              skett rent historiskt. Det här är vilseledande uppgifter. Ett
              samgående tar lång tid. Det är en lång process. Man har olika
              kulturella traditioner som inte ska underskattas.
            </seg>
            <seg xml:id="i-b930b77ff06c2a94-0">
              Det gör att det är väldigt vanskligt att säga att synergieffekterna
              skulle vara en av orsakerna. Nej, orsaken är den att ni vill privatisera
              och börsintroducera. Det är det kravet som CVC har ställt på samgående.
              Erkänn det så kan vi gå vidare i diskussionen!
            </seg>
          </u>
          <note type="speaker" xml:id="i-34038570cdc58804-0">
            Anf. 43 MIKAEL OSCARSSON (kd) replik:
          </note>
          <u who="mikael_oscarsson_b81cce" xml:id="i-01caa1626f301e04-2">
            <seg xml:id="i-6787a4ab13d333a5-0">
              Fru talman! Kent Persson säger att han är oroad över detta samgående.
              Men egentligen är väl Kent Persson och hans parti rädda för allt
              vad privat företagsamhet heter, ser faror och vill att alla viktiga
              funktioner i samhället ska vara statligt ägda. Det är egentligen
              där skon klämmer. Det var också därför Vänsterpartiet var emot
              avregleringen 1994, som nu har blivit ett föredöme för en stor
              del av Europa. Det tycks hela tiden vara Vänsterpartiets självpåtagna
              roll att vara på defensiven och bromsa alla förändringar.
            </seg>
            <seg xml:id="i-e0def2b1c602ce47-0">
              Nej, en regering måste i dag se till vår omvärld som den ser
              ut med den konkurrens som finns. Det finns inga möjligheter för
              Posten att verka vidare som det har varit nu. Om Posten ska stå
              stark även i framtiden och klara sitt uppdrag att dela ut post
              i hela Sveriges land måste det till förändringar och samarbete.
              Det bästa som stod att finna var detta samarbete som erbjöds via
              samgåendet med den danska Posten. Jag tror att det blir till stort
              gagn för Posten och alla dess kunder, såväl för företagare och
              entreprenörer som för enskilda.
            </seg>
          </u>
          <note type="speaker" xml:id="i-30c2d356116a050e-0">
            Anf. 44 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-c3e7cbfe4b8c1475-0">
            <seg xml:id="i-bc180e17f22c5b02-0">
              Fru talman! Den 1 april anlände statssekreterare Ola Alterå till
              riksdagens näringsutskott för att där informera häpna ledamöter
              om en framtida fusion mellan Posten AB och danska Posten. Alterå
              glömde att berätta att detta också innebär en privatisering genom
              börsintroduktion. En av styrelseledamöterna i Postens styrelse
              uttryckte det så här strax före Postens årsstämma: Detta är en
              fot rakt in på börsen.
            </seg>
            <seg xml:id="i-5e1f1cb0ea9a8d2e-0">
              Flera andra på denna årsstämma uttryckte sin förvåning över att
              detta inte rönt någon större uppmärksamhet i medierna. Endast
              Sekotidningen rapporterade och skrev utförligt om de framtida
              konsekvenserna av en börsintroduktion.
            </seg>
            <seg xml:id="i-a70794e43ee937f6-0">
              Fackförbundet Seko har välkomnat en fusion mellan den svenska
              och den danska Posten, men precis som vi i oppositionen säger
              Seko nej till en börsintroduktion. Jag tycker att det är viktigt
              att understryka det i den här debatten, eftersom man tidigare
              har citerat vad Seko har sagt.
            </seg>
            <seg xml:id="i-d615bc7f5e4cf7b3-0">
              Detta är något som det hade varit intressant att få en kommentar
              till från näringsminister Maud Olofsson, eftersom hon vid flera
              tillfällen har hänvisat just till Sekos synpunkter på fusionen.
              Det känns lite märkligt att näringsminister Maud Olofsson inte
              deltar i dagens debatt, men det kanske är symtomatiskt eftersom
              regeringen gång på gång undviker debatter både i radio och i tv
              när det gäller just utförsäljning och privatisering av statliga
              bolag.
            </seg>
            <seg xml:id="i-47f748a8bfdd70ec-0">
              Fru talman! Flera borgerliga ledamöter har i debatten tagit upp
              det faktum att man ska behålla max 34 procent av Posten. Finns
              det någon här i kammaren som tror att de borgerliga i framtiden
              kommer att värna ett statligt ägande i Posten då man faktiskt
              ogillar gemensamt ägande?
            </seg>
            <seg xml:id="i-585207e48197adce-0">
              Därför har jag frågor till de borgerliga ledamöterna. Ni har
              ju sagt att storleken på ägandet inte har någon betydelse eftersom
              samhällsuppdraget säkerställs genom lagstiftning. Hur kom ni fram
              till att just 34 procent är den optimala ägarandelen?
            </seg>
            <seg xml:id="i-0b4d3378c861bf86-0">
              Regeringens utförsäljningsråd har yttrat sig i den här frågan.
              Det skriver bland andra Hans Rothenberg och Karin Pilsäter om
              i den debattartikel som refererades tidigare. Föredragande för
              rådet i postfrågan var Marianne Nivert, tillika styrelseordförande
              i Posten och dessutom ledamot av regeringens utförsäljningsråd.
              Tycker ni att detta är ett bra hanterande av den här frågan?
            </seg>
            <seg xml:id="i-9e841f802187fc4e-0">
              Vem vet hur den framtida brevmarknaden kommer att se ut med tanke
              på den borgerliga regeringens FRA-förslag. Kanske det fysiska
              brevet ändå har en framtid.
            </seg>
          </u>
          <note xml:id="i-71132983716565f5-0">
            Överläggningen var härmed avslutad.
          </note>
          <note xml:id="i-5d810ad5f84a33d7-0">
            8 § Ny förvaltningsstruktur inom näringspolitiken och den regionala
            tillväxtpolitiken
          </note>
          <note xml:id="i-9a49ab7e2088ebfc-1">
            Föredrogs
          </note>
          <note type="speaker" xml:id="i-9cb81d396b729a86-0">
            Anf. 45 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-a14d9feb66d6bc41-0">
            <seg xml:id="i-2986f658e2e43492-0">
              Fru talman! Vi socialdemokrater har inget att invända mot att
              man rationaliserar myndighetsstrukturer. Det är efter innehållet
              och inte efter formen som regeringes regionala utvecklingspolitik
              ska granskas.
            </seg>
            <seg xml:id="i-92a37065193f78b1-0">
              Det är när jag säger detta som vi socialdemokrater har anledning
              att bli oroliga. Tyvärr har det visat sig vid alltför många tillfällen
              att den borgerliga regeringen och den borgerliga majoriteten i
              riksdagen fattar beslut som är negativa för den regionala utvecklingen
              i hela landet. Regeringens politik har gett och fortsätter att
              ge växande klyftor mellan män och kvinnor, mellan de privilegierade
              och de mest utsatta och mellan de olika delarna av landet.
            </seg>
            <seg xml:id="i-79abdbbc35e1bc63-0">
              Fru talman! Exempel på hur beslut drabbar olika regioner är den
              kraftigt höjda arbetsgivaravgiften för de minsta företagen, som
              slår mycket hårt mot företagsklimatet i hela Sverige, men framför
              allt mot de mindre orterna. Den nya fastighetsskatten gör att
              slott och koja beskattas lika, vilket medför att glesbygdsbor
              med småhus på 100 kvadratmeter betalar mer per kvadratmeter än
              storstadsbor med stora hus på flera hundra kvadrat. Regeringen
              har dessutom aviserat att det inte kommer att bli några ytterligare
              justeringar av det generella statsbidraget, vilket innebär att
              tillväxtkommuner kommer att gynnas på utflyttningskommunernas
              be-kostnad.
            </seg>
            <seg xml:id="i-47310b5846e9f4c1-0">
              Fru talman! Vi socialdemokrater anser att den regionala utvecklingspolitiken
              måste vara inriktad på att skapa tillväxt, en hållbar utveckling
              och en god service för kvinnor och män, barn och gamla i alla
              delar av vårt land. Ansvaret för detta delas av staten och regioner
              och kommuner.
            </seg>
            <seg xml:id="i-c3caab0b4b59b222-0">
              Den nationella tillväxten är summan av tillväxten i alla delar
              av landet. Företrädare för regionerna bör därför i stor utsträckning
              få ansvaret i fråga om utvecklingsmedel och strukturfondsmedel.
              Alla regioner har olika förutsättningar för tillväxt och utveckling.
              De bästa kunskaperna om de lokala förutsättningarna finns lokalt,
              inte centralt. Den regionala ut-vecklingspolitiken ska bidra till
              att skapa en hållbar tillväxt i hela landet, med väl fungerande
              och hållbara lokala arbetsmarknadsregioner och en god servicenivå
              i alla delar av landet. En bra livsmiljö med ett brett utbud av
              social service, utbildning och kultur höjer allas livskvalitet
              och stärker regionernas attraktions- och tillväxtkraft.
            </seg>
            <seg xml:id="i-f0e4c4c11f4f77fb-0">
              Fru talman! Regeringen säger att omvärldsbevakningen förutsätter
              en hög grad av flexibilitet och att utvärderingsmyndighetens organisation
              därför ska omprövas under 2008. Ambassaderna i Tokyo, New Delhi
              och Washington har samtliga uttryckt oro för att regeringen ska
              ta bort den svenska närvaron i utlandet. Det är en oro som delas
              av oss socialdemokrater, då vi tror att regeringens omprövning
              kommer att innebära att ett flertal ITPS-kontor runt om i världen
              kommer att läggas ned. Detta görs i en tid då den borgerliga regeringen
              har genomfört nedskärningar av export- och investeringsfrämjande
              samt återkommande ambassadnedläggningar. Allt detta innebär försämrad
              närvaro, vilket innebär försämrad konkurrenskraft. Vi vill i motsats
              till regeringen att stödet fördjupas och att marknadsföringen
              av Sverige intensifieras.
            </seg>
            <seg xml:id="i-10317124f14e363e-0">
              Vi hyser också en oro för att regeringen när nu ITPS avvecklas
              samtidigt passar på att avskaffa en kritiskt granskande uppföljningsmyndighet
              genom att knyta den nya utvärderingen hårdare till regeringen.
              Vi an-ser att utvärderingsmyndigheten bör ha en självständigare
              ställning gentemot regeringen.
            </seg>
            <seg xml:id="i-e671efcd2d83a221-0">
              Fru talman! Sist men inte minst vill vi socialdemokrater påpeka
              att riksdagen bör tydliggöra vissa saker när det gäller lokaliseringen
              av verksamheten hos de nya myndigheterna. Vi anser att riksdagen
              genom ett uttalande bör framhålla vikten av att omstruktureringen
              inte leder till att ytterligare arbetstillfällen centraliseras.
              Tillkännagivandet bör även omfatta ett klarläggande om att det
              är angeläget att den utlokalisering som genomfördes till följd
              av försvarsbeslutet ska bestå.
            </seg>
          </u>
          <note xml:id="i-a7eae369cc21a6fd-0">
            Fru talman! Med detta yrkar jag bifall till reservation 1.
          </note>
          <note type="speaker" xml:id="i-260a3c564b79445c-0">
            Anf. 46 KENT PERSSON (v):
          </note>
          <u who="kent_persson_3230c6" xml:id="i-66144ca24455f500-7">
            <seg xml:id="i-cfbe9aa821af4789-0">
              Fru talman! Vi lever i en föränderlig värld och påverkas dagligen
              av vad som händer runt omkring oss. För att vi ska förstå vad
              som händer och hur det påverkar oss måste vi ständigt se över
              våra myndigheter och statliga verk och anpassa dem efter de nya
              förhållanden som uppstår. Det handlar om att se över målen för
              verksamheterna, hur organisationen ser ut och om att se till att
              det finns resurser så att man kan jobba utifrån de mål som är
              fastställda.
            </seg>
            <seg xml:id="i-a67f6e31f89a75a3-0">
              Det betänkande vi nu ska ta ställning till innehåller förslag
              om omorganisation av fyra statliga myndigheter till att i framtiden
              bli två. Det är Nutek, Glesbygdsverket, ITPS och delar av Konsumentverket
              som kommer att få en ny roll i framtiden. Det handlar om företagandets
              roll i världen och i Sverige i hela Sverige.
            </seg>
            <seg xml:id="i-0e0c87b5aeb62968-0">
              Vänsterpartiet har i princip ingen annan uppfattning än regeringen
              och utskottet i denna fråga. Vi tycker att det är bra att man
              ser över verksamheterna och lägger förslag om nya inriktningar
              när så behövs. Men det finns anledning att ta upp några frågeställningar
              som jag anser är oklara eller som bör förtydligas något.
            </seg>
            <seg xml:id="i-0aa963aa886132ac-0">
              För det första finns det en allmän tilltro till att omorganisering
              av myndigheter eller verk är lösningen på problem som uppkommit.
              Jag menar att det finns en alldeles för stor tilltro till de vinster
              en sammanslagning kan ge och en underskattning av de svårigheter
              som sammanslagningar alltid ger upphov till. Historien är full
              av sådana, inte bara inom den offentliga sektorn utan också när
              det gäller fusioner av privata företag. Inte sällan är det kulturella
              skillnader det handlar om.
            </seg>
            <seg xml:id="i-18f8c8f98b3080e6-0">
              För det andra skapar alla omorganisationer en oro bland medarbetarna.
              Därför är det viktigt att de anställda som berörs görs delaktiga
              i processen och att det finns tillräckligt med tid till genomförandet.
            </seg>
            <seg xml:id="i-96906ce9656f7f42-0">
              I detta fall finns det anledning att rikta kritik mot regeringens
              handlande, vilket också visar sig genom att avvecklingen av Glesbygdsverket
              har flyttats fram tre månader, vilket också är rimligt utifrån
              de förutsättningar som har givits.
            </seg>
            <seg xml:id="i-c130c688c8b5ce97-0">
              För det tredje måste regeringen vara mer tydlig när det gäller
              lokalisering av de statliga verken än vad som är fallet. Regeringen
              skriver att verksamheternas lokalisering i huvudsak bör vara densamma
              som i dag. Vad menar regeringen och utskottets majoritet med en
              sådan skrivning i huvudsak bör vara densamma som i dag? Det behövs
              ett förtydligande.
            </seg>
            <seg xml:id="i-de40f5dedc9c83f5-0">
              Vi vet att Glesbygdsverket i dag är lokaliserat till Östersund.
              Nutek har kontor inte bara i Helsingfors utan också i Arjeplog
              och Östersund. Det finns dessutom kontor med alla verksamheter
              som har anknytning till EU:s strukturfonder.
            </seg>
            <seg xml:id="i-7ed1a5f2baddb8a9-0">
              ITPS finns i dag representerat vid sex utlandskontor och spelar
              en viktig roll i analysen av viktiga exportmarknader.
            </seg>
            <seg xml:id="i-780e3727c999767e-0">
              Om regeringen menar allvar med sitt förslag är det viktigt att
              myndigheter faktiskt finns närvarande i hela landet och inte bara
              i Helsingfors. Det är inte minst viktigt med en internationell
              närvaro.
            </seg>
            <seg xml:id="i-52bcbe8e863334b0-0">
              Avslutningsvis, fru talman! Om de nya myndigheterna ska lyckas
              fullgöra sitt nya uppdrag måste de ha ett tydligt medborgar- och
              företagarperspektiv som utgår från tillväxt i alla delar av Sverige,
              som dessutom är hållbar. Där borde regeringen ha varit tydligare
              i sina skrivningar.
            </seg>
          </u>
          <note xml:id="i-9fb3e69b15b309ee-0">
            Jag yrkar bifall till reservation 1.
          </note>
          <note type="speaker" xml:id="i-0926271af8d698bf-0">
            Anf. 47 PER BOLUND (mp):
          </note>
          <note xml:id="i-bf3c092d41ce1480-0">
            Fru talman! Jag vill börja med att yrka bifall till Miljöpartiets
            reservation nr 2.
          </note>
          <u who="per_bolund_0a9708" prev="cont" xml:id="i-6edbfa0c86fe753f-0">
            <seg xml:id="i-b399f47f3b64e39c-0">
              Det här ärendet rör hur samhället ska organiseras för att vi
              ska få en hållbar tillväxt i hela landet.
            </seg>
            <seg xml:id="i-52beca55e3ae1fc5-0">
              Begreppet hållbar tillväxt kan behöva definieras. Jag vill definiera
              det som tillväxt som bidrar till en hållbar utveckling. Det innebär
              för mig att politiken ska bidra till att nuvarande och kommande
              generationer ska erbjudas sunda ekonomiska, sociala och ekologiska
              förhållanden, det vill säga att våra barn och barnbarn ska ha
              lika goda möjligheter att leva som i dag.
            </seg>
            <seg xml:id="i-44b0e915dc25ca4a-0">
              Tittar man i Sveriges handlingsprogram för tillväxt och sysselsättning
              där regeringen redovisar sina ståndpunkter inom ramen för Lissabonstrategin
              till EU ser man att det i en av riktlinjerna för arbetet anges
              att hållbart användande av resurser och stärkande av samordningen
              mellan miljöpolitik och tillväxt är viktigt. Och i den förordning
              som gäller regionalt tillväxtarbete anges att det regionala tillväxtarbetet
              ska bedrivas så att man främjar en hållbar regional tillväxt.
            </seg>
            <seg xml:id="i-deae4dfbac555871-0">
              Enligt regeringens riktlinjer ska de regionala tillväxtprogrammen
              vara ett regionalt program för tillväxt och utveckling där mål
              som miljö och jämställdhet och integration ska beaktas i samtliga
              insatser.
            </seg>
            <seg xml:id="i-3982d9ea095456dc-0">
              När man nu gör en sådan här reform är det kanske dags att analysera
              hur dessa vackra målsättningar följs upp i praktiken. Tyvärr visar
              det sig då att det finns stora brister i hur miljöarbetet bedrivs
              inom ramen för de här programmen.
            </seg>
            <seg xml:id="i-4e4e564769dd7791-0">
              Riksrevisionen har i en rapport granskat den projektverksamhet
              som bedrivs inom den regionala utvecklingspolitiken. Man kom då
              fram till att miljöaspekter väldigt sällan prövas aktivt vid besluten
              och att det är väldigt få projekt som är inriktade på att förbättra
              miljön.
            </seg>
            <seg xml:id="i-b491e8b02c64b2f9-0">
              För att komma till rätta med det här menar Riksrevisionen att
              man borde stämma av de ekologiska aspekterna av hållbar utveckling
              mot de nationella miljökvalitetsmål som finns, och man borde integrera
              miljöskyddskraven i utformningen av och i genomförandet av strukturfondernas
              insatser.
            </seg>
            <seg xml:id="i-5ceca90e31364efe-0">
              Man säger att orsaken till att miljödimensionen är svagt integrerad
              i programmen är att miljömålen kommer in väldigt sent i beredningen
              av projektansökningar, och man har bristande kompetens i handläggningen
              av de här frågorna.
            </seg>
            <seg xml:id="i-a28485cbbb0f7212-0">
              Också Institutet för tillväxtpolitiska studier, ITPS, har gjort
              en utvärdering av de regionala tillväxtprogrammen. Där konstaterar
              man också att det finns stora svårigheter med att integrera hållbarhetsaspekter,
              eftersom det på regional nivå råder väldigt stor osäkerhet omkring
              hur hållbarhetsbegreppet ska kopplas till andra processer som
              då skapar ekonomisk tillväxt.
            </seg>
            <seg xml:id="i-40004193770f71ab-0">
              Trots att det finns riktlinjer som anger att hållbarhetsdimensionen
              ska vara en del i den regionala tillväxt- och utvecklingspolitiken
              är det ofta väldigt oklart hur man ska göra det här i praktiken.
            </seg>
            <seg xml:id="i-4c779e533da715bf-0">
              Från Miljöpartiets sida anser vi att de två myndigheter som ska
              skapas för hållbar tillväxt i företag och ökad regional konkurrenskraft
              borde få i uppgift av regeringen att ge miljödimensionen av hållbar
              utveckling en mycket tyngre roll i Sveriges politik för regional
              utveckling och tillväxt. Vi beklagar att regeringen försitter
              den chans som ges.
            </seg>
            <seg xml:id="i-ca6ad3a9560f8d00-0">
              Naturvårdsverket har också gjort en rapport. Den heter Miljömålen
              i det regionala utvecklingsarbetet Synergier och målkonflikter
              . Där visar man att det finns tydliga konflikter mellan Sveriges
              miljömål och den politik som förs för regional utveckling. De
              består huvudsakligen i att man har satsningar som leder till ökat
              tryck på exploatering av mark och resurser och satsningar som
              ger ökade utsläpp från energi-, transport- och jordbrukssektorerna.
            </seg>
            <seg xml:id="i-d46142986426f161-0">
              Med anledning av det anser Naturvårdsverket att man i ett tidigt
              skede borde göra en analys av målkonflikterna och också titta
              på de synergier som finns mellan mål och åtgärder.
            </seg>
            <seg xml:id="i-ce72b4c1d224aebe-0">
              Miljömålsrådet presenterade också nyligen en utvärdering av miljökvalitetsmålen
              och de delmål som finns. Den här utvärderingen bygger på underlagsrapporter
              från ett antal olika ansvariga myndigheter. Den här utredningen
              ger regeringen underkänt och visar att 9 av de 16 miljökvalitetsmål
              som finns inte kommer att kunna uppfyllas till år 2020. Bland
              de målen finns målet Begränsad klimatpåverkan.
            </seg>
            <seg xml:id="i-e81dc112840a27ed-0">
              Miljömålsrådet anser att ansvar och befogenheter för miljömålen
              behöver stärkas och utvecklas just på regional nivå. Det kan vi
              bara instämma i från Miljöpartiets sida. Vi tycker därför att
              regeringen borde se över hur det regionala och lokala arbetet
              för att nå miljömålen kan förbättras.
            </seg>
            <seg xml:id="i-259e60be94ef987b-0">
              Trots att det i de här nämnda rapporterna visas på målkonflikter
              mellan den regionala tillväxtpolitiken och miljömålen och andra
              mål om hållbar utveckling diskuteras inte det här över huvud taget
              i regeringens proposition. Det ser vi som ett problem.
            </seg>
            <seg xml:id="i-8a09cc44e22ada90-0">
              I regeringens skrivelse om regional utveckling och tillväxt anges
              att den regionala utvecklingspolitiken ska inriktas mot att skapa
              tillväxt och en hållbar utveckling och en god servicenivå i alla
              delar av landet.
            </seg>
            <seg xml:id="i-478af3b78109cdee-0">
              Vi tycker att det är anmärkningsvärt att regeringen inte redovisar
              några som helst åtgärder för att införliva arbetet för en ekologiskt
              miljömässigt hållbar utveckling och tar med de utgångspunkter
              som finns i de 16 miljömålen i de nya myndigheternas verksamhet,
              de myndigheter som man nu vill skapa.
            </seg>
            <seg xml:id="i-09ad287664faab6c-0">
              Vi tycker självklart att regeringen borde ta ett större ansvar
              och ta hänsyn till de brister som tidigare utredningar har visat
              just när det gäller miljöhänsyn i arbetet. Därför anser vi att
              regeringen nu borde sätta upp tydliga målformuleringar i regleringsbreven
              som anger hur den ekologiska aspekten av hållbar utveckling ska
              integreras i de här myndigheternas verksamhet både när det gäller
              den löpande verksamheten och i utvärderingsarbetet. Och tydliga
              krav måste ställas på att den ekologiska dimensionen för hållbar
              utveckling aktivt ska prövas i varje ärende och i ett tidigt skede,
              eftersom utredningarna mycket tydligt har visat på att så inte
              sker i dag.
            </seg>
            <seg xml:id="i-e34f4ffec44d44f1-0">
              Fru talman! Jag vill också lyfta upp en annan fråga. Den rör
              utbudet av service och handel runt om i landet. Vi tycker att
              ett varierat utbud av service och handel är en grundläggande förutsättning
              när det gäller en orts förmåga att locka till sig investeringar
              och arbetskraft.
            </seg>
            <seg xml:id="i-fbf3070a95ce7004-0">
              Nu ser vi en utveckling där kommersiell service och handel i
              Sverige mer och mer går mot en bilorienterad dagligvaruhandel,
              och fler och fler externa handelscentrum etableras utanför tätorternas
              stadskärnor. Det är en snabb trend mot att mindre butiker i förorter
              och i stadskärnor och på landsbygden tvingas lägga ned sin verksamhet.
            </seg>
            <seg xml:id="i-ddff20627488a403-0">
              Det här ser vi som en väldigt oroande utveckling som har flera
              negativa konsekvenser, inte minst ur miljösynpunkt.
            </seg>
            <seg xml:id="i-f4485682e5ff2fa4-0">
              Det finns en studie från Chalmers om effekter av ökad etablering
              av externa handelscentrum som visar att externhandel på kort tid
              har lett till en ökad bilanvändning vid matinköp, och det sker
              på bekostnad av cykling och gående.
            </seg>
            <seg xml:id="i-c1cba64bec44ae17-0">
              Den här studien visar att koldioxidutsläppen för dem som bytt
              från närbutik till extern stormarknad ökar med mellan 200 och
              1 100 procent. Man konstaterar också att ökningen av biltrafiken,
              som en ökad externhandel ger upphov till, kommer i konflikt med
              flera av Sveriges miljömål, bland annat Begränsad klimatpåverkan,
              Frisk luft, Bara naturlig försurning, Ingen övergödning samt God
              bebyggd miljö.
            </seg>
            <seg xml:id="i-a04f77f2a3520a85-0">
              Genom att försämra miljön, öka transportbehovet och utarma variationen
              i den bebyggda miljön motverkar en ökad externhandel en uppfyllelse
              av alla de här miljömålen.
            </seg>
            <seg xml:id="i-b163e132afdba15e-0">
              Enligt SOU-utredningen Bilen, biffen och bostaden fanns det 320
              externa köpcentrum 2005 som tillsammans stod för en tredjedel
              av all detaljhandelsförsäljning i Sverige. Utredningen visade
              också att 59 av landets kommuner hade planer på att etablera en
              ny externhandel eller utöka befintliga anläggningar.
            </seg>
            <seg xml:id="i-9854c6fb9edc5bbc-0">
              Siffror från Glesbygdsverket visar att 300 mindre orter förlorade
              sina sista livsmedelsbutiker under perioden 19962001, alltså bara
              under en femårsperiod, just på grund av ökad extern handel. Den
              här utvecklingen slår självklart mest mot de icke bilburna, de
              äldre, de sjuka och handikappade som har svårt att transportera
              sig långa sträckor.
            </seg>
            <seg xml:id="i-f27b5345d4509b7d-0">
              Med anledning av detta krävde Glesbygdsverket redan 2002 en utredning
              kring möjligheten att införa ett tillfälligt stopp för större
              handelsetableringar utanför tätorter. Sverige är det enda land
              i Norden som inte har någon central reglering av utbyggnaden av
              externhandeln. Det ser vi som ett stort problem och också som
              ett hot mot en hållbar utveckling och tillväxt runt om i landet.
            </seg>
            <seg xml:id="i-678789ff59c7d5b9-0">
              Vi anser därför att regeringen måste ge de två myndigheterna
              för hållbar tillväxt i företag och ökad regional konkurrenskraft
              ett ansvar för att minska nyetableringen av externa köpcentrum
              och den negativa effekt på miljö och kommersiell service som det
              här ger upphov till i gles- och landsbygd.
            </seg>
            <seg xml:id="i-dd3adf02fbadb49b-0">
              Regeringen skriver i sin proposition att den nya myndigheten
              för hållbar tillväxt i företag och ökad regional konkurrenskraft
              borde verka för fler och växande företag i alla delar av landet.
              Den nya myndigheten ska enligt förslaget i propositionen ansvara
              för frågor om kommersiell service som Konsumentverket ansvarar
              för i dag och offentlig service som Glesbygdsverket i dag ansvarar
              för.
            </seg>
            <seg xml:id="i-5ff1a83a34aa8e1f-0">
              Vi anser med det som jag har nämnt att regeringen också borde
              ge de nya myndigheterna i uppdrag att tillförsäkra att dessa funktioner
              även fortsättningsvis kommer att finnas, att fortlevnaden av redan
              etablerade företag i framför allt lands- och glesbygd ska fortsätta
              att gynnas och att se till att nyetableringen av externhandel
              inte bidrar till att konkurrera ut mindre, lokala företag.
            </seg>
            <seg xml:id="i-bfd30e60a2ac6f27-0">
              Om miljömålen ska kunna nås måste varje beslut i denna kammare
              genomsyras av miljöhänsyn. Så är tyvärr inte fallet med detta
              förslag.
            </seg>
          </u>
          <note type="speaker" xml:id="i-b87497cc5e676c0c-0">
            Anf. 48 KARIN PILSÄTER (fp):
          </note>
          <u who="karin_pilsater_e191db" xml:id="i-1a04bc5c8245edce-7">
            <seg xml:id="i-e7f23cb33066857a-0">
              Fru talman! Ny förvaltningsstruktur inom näringspolitiken och
              den regionala tillväxtpolitiken det kanske inte låter som den
              allra sexigaste politiska frågan, och det är inte så väldigt ofta
              myndighetsstrukturer över huvud taget har en så central roll i
              den politiska debatten som i dag dock inte i detta betänkande
              utan i det som kommer efter, om Försvarets radioanstalt.
            </seg>
            <seg xml:id="i-5c108f8f29616177-0">
              Icke desto mindre och förty tror jag att det här är en viktig
              delfråga i närings- och tillväxtpolitikens framgång. Om vi kan
              få en förbättring i de myndigheters verksamhet som är satta att
              genomföra näringspolitiken och den regionala tillväxtpolitiken
              och att utvärdera och komma med förslag till förbättringar kan
              också politiken i sig bli effektivare med den här nya strukturen,
              där man samordnar näraliggande verksamheter som i dag är spridda
              på flera olika myndigheter. Det hoppas jag ska kunna bli ett bättre,
              effektivare och slagkraftigare verkställande av de beslut som
              vi tar här och ge oss ett bättre beslutsunderlag för kommande
              förändringar och förbättringar.
            </seg>
            <seg xml:id="i-979706205465277c-0">
              Som har framgått av diskussionen är hela utskottet överens om
              att det här är en bra lösning, så de frågeställningar vi är oense
              om är i sammanhanget förhållandevis små, även om de naturligtvis
              tenderar att vara det som debatten fokuserar på.
            </seg>
            <seg xml:id="i-a77ed0d897d45ab9-0">
              Jag vill bara passa på tillfället att understryka att jag är
              glad att vi i själva huvudfrågan är helt överens: Det kan bli
              förstärkningar och förbättringar av både politikens genomförande
              när det gäller regionalpolitiken och den allmänna tillväxtpolitiken,
              vi kan framöver få beslutsunderlag som gör att vi i stället för
              att bita oss fast i metoder som vi tror är bra hela tiden kan
              se till att vi har det bästa resultatet för ögonen.
            </seg>
            <seg xml:id="i-a4d1e8204a9d36c4-0">
              Jag tänker bara kort kommentera några frågor som vi åtminstone
              till synes är lite oense om. Jag tror att den oenigheten ganska
              kraftigt överdrivs.
            </seg>
            <seg xml:id="i-b04618e3b09c1a45-0">
              När det gäller den första frågan om lokalisering kan det inte
              vara lokaliseringen av myndigheterna i sig som är det centrala
              utan den verksamhet som bedrivs. Inte heller antalet anställda
              kan vara någon huvudfråga. Den regionala tillväxten kan inte i
              sig baseras på de anställda i myndigheten, utan resultatet av
              de åtgärder man genomför måste vara det som är centralt för den
              regionala tillväxten.
            </seg>
            <seg xml:id="i-1f7eee96786012eb-0">
              Med det sagt vill jag återigen klargöra det som står i propositionen
              och i utskottsbetänkandet, nämligen att verksamheterna i huvudsak
              ska vara lokaliserade som de är i dag. De är utspridda på sammanlagt
              ett gan-ska stort antal orter, men i huvudsak är det Helsingfors
              och Östersund. Det sägs både i propositionen och betonas av utskottet
              att det i huvudsak ska vara detsamma i framtiden. Det är helt
              klara uppdrag till dem som ska genomföra förändringen.
            </seg>
            <seg xml:id="i-b20a5f0dcc6f2c71-0">
              Man kan förstås inte på millimetern exakt säga att det ska vara
              precis likadant. Även andra sakfrågor måste kunna vägas in, exempelvis
              hur verksamheterna som finns i Konsumentverket och annat bäst
              kan samordnas. Reservationerna på dessa punkter tar alltså inte
              sikte på något annat än det som redan står i beslutet, så det
              föreligger i sak ingen oenighet.
            </seg>
            <seg xml:id="i-1dfc3aac6a70b310-0">
              Den andra frågeställningen som finns i reservationen och som
              förs fram i en motion av Socialdemokraterna är att man är orolig
              för utvärderingsmyndighetens självständighet när det nu sägs ut
              att man i huvudsak ska arbeta på regeringens uppdrag.
            </seg>
            <seg xml:id="i-995411b75cd41ec1-0">
              För det första är det ganska självklart att myndigheter arbetar
              på regeringens uppdrag. Men det är också ganska viktigt att man
              har klart för sig att det måste vara regeringens och riksdagens
              behov av utvärdering av vissa områden som i huvudsak ska styra
              så att vi får de beslutsunderlag som vi uppfattar att vi behöver.
            </seg>
            <seg xml:id="i-da43f43b227abffe-0">
              Detta betyder inte att myndigheten ska vara okritisk i sina granskningar
              och utvärderingar av sakfrågorna men väl att det i huvudsak ska
              vara så att man får underlag på de områden som man behöver.
            </seg>
            <seg xml:id="i-fc29fbef19cc276c-0">
              Vi har också Riksrevisionen som på väldigt många av dessa områden
              förser näringsutskottet med utvärderingar och analyser. De arbetar
              helt och hållet självständigt, och där har vi alltså ingen möjlighet
              att göra några beställningar på det vi själva uppskattar att vi
              skulle behöva ett bättre beslutsunderlag på. Detta är ytterligare
              ett skäl för att utvärderingsmyndigheten, vad den nu kommer att
              få för roligare namn sedan, måste kunna arbeta i huvudsak efter
              de beställningar vi gör.
            </seg>
            <seg xml:id="i-b32d093926079de4-0">
              Men jag vill betona att det är väldigt viktigt med en tydlig
              balans i bland annat detaljeringsgraden i regleringsbrev och annat
              så att myndigheten kan analysera och utvärdera också utifrån sin
              egen kompetens vad man ser för behov. Annars är det ingen mening.
            </seg>
            <seg xml:id="i-1244466c484e1921-0">
              Att granskningen ska vara kritisk är en självklarhet, annars
              är den meningslös. Varför ska man över huvud taget bekosta utredningar
              om de inte ska klargöra om det man lägger pengarna på är bra eller
              dåligt?
            </seg>
            <seg xml:id="i-e0b8fa4bd26cce3f-0">
              Den tredje, som jag menar, lite imaginära oenigheten gäller utlandsverksamheten.
              Där har Statskontoret gjort en utvärdering, och i samband med
              att den här propositionen skrevs kändes det inte helt klart exakt
              hur man skulle gå vidare med den frågan som ju också har bäring
              på andra myndigheters utlandsverksamhet, till exempel Invest in
              Sweden, Vinnova och mycket annan verksamhet som bedrivs.
            </seg>
            <seg xml:id="i-eb131d7644fe4401-0">
              Den frågan löses alltså inte ut här, men att därmed säga att
              man är väldigt orolig för att den ska läggas ned tycker jag är
              att gå alldeles för långt i sin oro. Utskottet understryker också
              för säkerhets skull, vill jag påpeka, betydelsen av att denna
              internationella omvärldsbevakning bedrivs med fokus på policyspaning.
            </seg>
            <seg xml:id="i-05e28d364ff2b78a-0">
              Däremot är det inte ITPS omvärldsbevakare som har till uppgift,
              vilket antyds i reservationen, att stödja företagsetablering och
              utlandsinvesteringar i Sverige. Det är möjligt att man kan förstärka
              och förbättra samordningen däremellan så att vi kan få ut mer
              effekt.
            </seg>
            <seg xml:id="i-68d68ffc75dd091d-0">
              Till sist vill jag bara säga några få ord när det gäller regionalpolitikens
              innehåll och de frågor som framför allt Per Bolund tar upp. De
              regionalpolitiska medlen och metoderna är givetvis väldigt viktiga
              frågor, inklusive hur man på bästa sätt ska integrera miljömålen
              tydligare i den här utvecklingspolitiken. Men det är ingenting
              som vi tar ställning för i samband med att man tar ställning för
              en myndighetsstruktur, utan det handlar om regionalpolitikens
              mål och medel, som behandlas vid ett annat tillfälle.
            </seg>
            <seg xml:id="i-de100ef8602fb480-0">
              Med det lämnar jag den frågan därhän i dagens debatt och yrkar
              bifall till utskottets förslag.
            </seg>
          </u>
          <note type="speaker" xml:id="i-ce186a553beedd1e-0">
            Anf. 49 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-8">
            <seg xml:id="i-103dff64a0f8052f-0">
              Fru talman! Karin Pilsäter säger att lokaliseringen av statliga
              myndigheter inte är huvudsaken. Samtidigt skriver ni i betänkandet
              att en god tillgång till kommersiell och offentlig service för
              medborgare och företag är viktig för att regionen ska kunna utvecklas.
              Jag delar den uppfattningen. Jag vet hur viktigt det är med statlig
              närvaro i landsbygdskommunerna. Man får inte heller underskatta
              betydelsen av den statliga närvaron när vi pratar om lokalisering.
            </seg>
            <seg xml:id="i-4063e1b909d9d9bf-0">
              Vi kan titta på effekterna av den politik som förs i dag där
              vi har en centralisering av skattekontoren, Försäkringskassan
              och Arbetsförmedlingen från landsbygdskommuner till regionala
              centrum. Det skapar en oro i de kommuner som får en försämrad
              service. Det skapas en oro dels hos befolkningen, dels hos företagen.
              Det här sänder nämligen en väldigt tydlig signal att staten inte
              är intresserad av att utveckla den här delen. Vi är inte intresserade
              av att närvara i de här delarna. Jag vet det. Jag kommer själv
              från en kommun som har varit med om statligt undandragande av
              statlig service under en rad år, inte bara under de här borgerliga
              åren. Det sänder inte positiva signaler.
            </seg>
            <seg xml:id="i-00f2ff29da0e3321-0">
              Därför blir jag väldigt orolig när Karin Pilsäter är så tydlig
              med att säga att det inte är huvudsaken var de här finns lokaliserade
              samtidigt som ni säger i betänkandet att det är viktigt att man
              finns över hela landet och verkar där också. Det vore på sin plats
              med ett förtydligande från Karin Pilsäter.
            </seg>
          </u>
          <note type="speaker" xml:id="i-713053ef49c3af24-0">
            Anf. 50 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-8">
            <seg xml:id="i-db9fa6194a0adabb-0">
              Fru talman! Jag vet inte hur tydlig jag ska vara. Det låter väldigt
              konstigt för mig. Är det viktigare för Vänsterpartiet var de här
              myndigheterna är lokaliserade än vilken verksamhet de bedriver?
              Det låter väldigt konstigt. Inte är det väl genom besök på utvärderingsmyndigheten
              som vi formar politiken. Det är klart att vi kan åka dit någon
              gång på ett besök, men det är inte huvudsaken var själva kontoret
              ligger, utan det är vad som står i rapporterna som är det viktiga.
            </seg>
            <seg xml:id="i-be7a5d9d26093cbc-0">
              Nutek har åtta programkontor för de regionala partnerskapen och
              strukturfondspengarna. Det finns ingen helst plan på att förändra
              det på grund av detta. Om det sedan, av något annat skäl i något
              annat sammanhang, skulle finnas någon anledning att ompröva de
              lokaliseringarna kan jag absolut inte svara på i dag. Det kanske
              kommer upp i samband med att man utvärderar hur den här modellen
              fungerar inom några år. Det kan jag inte svara på, men det har
              ingenting att göra med den här förändrade myndighetsstrukturen.
            </seg>
            <seg xml:id="i-37bdc0b61c855016-0">
              Det är klart och tydligt uttalat, både från regeringen i propositionen
              och från utskottet i betänkandet, att det i huvudsak ska vara
              lokaliserat som det är i dag och arbetstillfällena på myndigheterna
              i huvudsak ska ligga där de ligger. Men sedan är det alldeles
              uppenbart att det kan bli någon typ av liten förändring i och
              med att man slår ihop verksamheter från flera olika myndigheter
              eftersom meningen är de ska samordnas. I huvudsak ska det vara
              som i dag, men poängen är inte att vare sig genomförandemyndigheten
              eller utvärderingsmyndigheten i huvudsak ge-nom lokal närvaro
              på väldigt många ställen ska ha en direktrelation med allmänheten
              eller företagen. Det finns en skillnad när det gäller programkontoren.
            </seg>
          </u>
          <note type="speaker" xml:id="i-0dbcb806796b93dc-0">
            Anf. 51 KENT PERSSON (v) replik:
          </note>
          <u who="kent_persson_3230c6" xml:id="i-66144ca24455f500-9">
            <seg xml:id="i-de0c2df160987959-0">
              Fru talman! Jag har ingenting alls emot att det blir en omorganisation.
              När världen förändras bör också myndigheter förändras i takt med
              den, och nya utmaningar uppstår också.
            </seg>
            <seg xml:id="i-25500a2e7f5dcef8-0">
              Men det här sänder signaler. Vi har sett att den statliga närvaron
              ute i landsbygdskommunerna har minskat och minskar fortfarande
              under den här mandatperioden, och det ganska rejält. Karin Pilsäter
              medger att det kan bli förändringar. Det är inte uteslutet. Då
              är jag givetvis intresserad av vilken typ av förändringar det
              här kommer att medföra i framtiden.
            </seg>
            <seg xml:id="i-2815d762e45ced9f-0">
              Det som irriterar mig väldigt mycket är att man inte förstår
              vilken betydelse för självkänslan den statliga servicen och den
              statliga närvaron har ute i landsorten. Det handlar om hur man
              upplever statens syn på och tilltro till landsortskommunerna.
              Försvinner detta därifrån och det gäller inte bara dem som jag
              har räknat upp, utan polisen är också ett exempel på det som lämnar
              väldigt mycket övrigt att önska sänder det signaler som gör att
              företagare och människor funderar över om de ska bo och verka
              där eller om man ska dra sig till andra orter där det finns en
              basal statlig service. Det är anledningen till min oro.
            </seg>
          </u>
          <note type="speaker" xml:id="i-7ec322b7d556ae73-0">
            Anf. 52 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-9">
            <seg xml:id="i-5327277f36ee26a1-0">
              Fru talman! Jag kan förstå att det uppstår oro i Östersund och
              Arjeplog eftersom det sprids oro, men den står bara oppositionen
              för. Jag kan stilla den. Det finns ingen som helst anledning till
              oro. Det är klart och tydligt utsatt att i de två kommunerna,
              Östersund och Arjeplog, som verksamheten bedrivs i dag ska den
              i huvudsak fortsätta att bedrivas. Den kommer inte att bedrivas
              på exakt samma sätt som nu, för det är ju själva poängen med att
              vi ska förändra myndighetsstrukturen, men i samma omfattning.
            </seg>
            <seg xml:id="i-2b5d35ff3a480183-0">
              Några andra kommuner kanske inte kan påräkna lokala Nutekkontor
              och närvaro från den här myndigheten. Men jag tror inte att vi
              ska blanda ihop det med den verksamhet som bedrivs av sådana myndigheter
              som till exempel polisen och tingsrätter och annat där det verkligen
              handlar om att man har en direktkontakt med myndigheten i sig
              för den verksamhet man bedriver. Det som Nutek, den kommande genomförandemyndigheten
              och utvärderingsmyndigheten gör på sina centrala kontor är inte
              verksamhet som är direktriktad till företagen, utan den bedrivs
              i annan ordning.
            </seg>
            <seg xml:id="i-d268d3ef79cf41fc-0">
              Den enda oro jag känner i det här läget är att folk blir oroliga
              av att oppositionen försöker blåsa upp något som inte finns här.
              Man ska utvärdera och förstärka myndigheternas effektivitet, men
              det innebär inte att man till exempel lägger ned i Östersund.
              Det är absolut inte aktuellt.
            </seg>
          </u>
          <note type="speaker" xml:id="i-60e706d2967ad2b3-0">
            Anf. 53 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-1">
            <seg xml:id="i-0600a190187ba423-0">
              Fru talman! Jag vill till att börja med tacka för att Karin Pilsäter
              verkligen försökte att ge svar på de eventuella synpunkter som
              vi har som är avvikande från det som vi har varit överens om.
              Men det hänger fortfarande lite grann i luften.
            </seg>
            <seg xml:id="i-35807067eb5b6e90-0">
              Jag vill till att börja med dementera att vi skulle ha börjat
              att underblåsa en oro för att det skulle ske förändringar i myndigheterna.
              Det var så att regeringen skrev en proposition där man har förutsatt
              att det kommer att ske förändringar. Utifrån det har exempelvis
              de som arbetar på de myndigheterna hört av sig till oss. Företrädare
              för kommuner och regioner där man i dag har en etablering har
              också hört av sig till oss och undrat om detta kommer att innebära
              att man kommer att flytta därifrån. Vi har då sagt att vi kommer
              att ta upp den frågan och har gjort det på det här sättet. Vi
              tycker att regering och, i det här fallet, riksdag ska bli så
              tydlig som det bara går och säga: Nej, vi ska inte flytta ifrån
              de platser där vi har etablerat oss med anledning av exempelvis
              det försvarspolitiska beslutet.
            </seg>
            <seg xml:id="i-e4fcbfef0bb4a062-0">
              Jag tror inte att man kan bli tydlig nog, inte förrän allting
              är färdigt och man vet var man har landat någonstans. Jag uppfattar
              att Karin Pilsäter sade att man inte kommer att flytta från exempelvis
              Östersund. Jag tolkar det så att man inte kommer att centralisera
              statliga arbetstillfällen med anledning av det här beslutet. Är
              det rätt uppfattat?
            </seg>
          </u>
          <note type="speaker" xml:id="i-b8fff85968a8c6e5-0">
            Anf. 54 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-10">
            <seg xml:id="i-32efc09e261184d3-0">
              Fru talman! Jag tror att Krister Örnfjäder verkligen träffar
              huvudet på spiken när han säger att man inte kan vara tydlig nog
              förrän allting är klart. Innan den nya skylten hängs upp i porten
              kommer det naturligtvis att finnas en oro kvar. Det gör det alltid
              i samband med omorganisationer.
            </seg>
            <seg xml:id="i-24a5d7dcc7554a71-0">
              Därför är det också viktigt att man inte underblåser den oron.
              Jag kan inte säga mer än det jag säger här och det som står i
              de olika texterna. Det ska i huvudsak vara som det är i dag, och
              det betyder att det ska vara verksamhet på de orterna.
            </seg>
            <seg xml:id="i-ca834135030daf79-0">
              Jag förmodar att det då inte blir tal om nya orter. Det ligger
              nog inte i korten att man ska splittra upp verksamheten på fler
              ställen. Därmed kommer det inte heller att handla om några direkta
              förändringar. Det är klart att det blir någon förändring. Hela
              omorganisationen bygger på att det blir en viss förändring. Därför
              kan vi inte skriva att det ska vara exakt som i dag, eftersom
              det då inte blir någon ny myndighetsstruktur.
            </seg>
            <seg xml:id="i-8285941ec164f963-0">
              Det står klart och tydligt utsagt om orterna att det ska vara
              Östersund och Arjeplog, och så finns det verksamhet i Helsingfors.
              Såvitt jag kan bedöma finns det inte någonting som talar för att
              det alls skulle påverkas av omorganisationen. De regionala programkontoren
              är en ganska avgränsad verksamhet som har med strukturfondspengarna
              att göra.
            </seg>
            <seg xml:id="i-29bfab6ccf8a20aa-0">
              Jag kan passa på att säga att det från början var meningen att
              det skulle kunna träda i kraft och att man skulle kunna hänga
              upp skylten den 1 januari. Men under arbetets gång har man kanske
              insett att det är lite för överoptimistiskt.
            </seg>
            <seg xml:id="i-243981adcc6d76e7-0">
              Det är viktigt att man får sådana förändringar på plats hyggligt
              snabbt, bland annat därför att det är oroande för personalen.
              Det gör att verksamheten i sig går ned granska kraftigt. Därför
              vill vi inte att processen ska ta för lång tid.
            </seg>
          </u>
          <note type="speaker" xml:id="i-318f7241655bef2c-0">
            Anf. 55 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-2">
            <seg xml:id="i-4965927ecbbf25cb-0">
              Fru talman! Jag hoppas att vi är överens och gör samma utvärdering
              av det som kommer att stå i materialet.
            </seg>
            <seg xml:id="i-2bae07ba7a09a6ea-0">
              Jag vill nu byta område och gå över till de andra sakerna. Det
              handlar om myndighetens självständighet, ITPS och att det kopplas
              närmare till regeringen.
            </seg>
            <seg xml:id="i-f1bdf14001a77c51-0">
              Vi vill att man även i framtiden ska kunna göra de tillväxtpolitiska
              utvärderingarna. Vi vill inte att det ska hämmas av att man är
              för nära den som gett uppdraget för att man ska kunna göra en
              utvärdering, utan att man har ett avstånd mellan myndigheten och
              uppdragsgivaren. Det är anledningen till att vi har skrivningen.
            </seg>
            <seg xml:id="i-eeb5098fe41fb96b-0">
              Det är jättebra med Riksrevisionen. Men om man tittar på det
              material som ITPS skickar till oss och jag förutsätter att vi
              alla får det ser man att de är väldigt ambitiösa och tar fram
              ett väldigt bra material.
            </seg>
            <seg xml:id="i-4560568d413671a6-0">
              Jag kan inte se att Riksrevisionen kan i samma utsträckning göra
              det arbete riktat speciellt mot dessa områden som ITPS gör. Riksrevisionen
              i all ära, men jag tror inte att den kan ersätta ITPS utvärderingar.
              Jag hoppas att inte samarbetet och närheten blir så stora att
              det hämmar utvärderingsfasen.
            </seg>
            <seg xml:id="i-d6a89ca793083f91-0">
              Vi har en farhåga för att man ska lägga ned ITPS kontor utomlands.
              Det har vi med anledning av vi redan nu ser att man samverkar
              på många olika områden. Plockar man bort olika bitar ur detta
              är risken att det blir ett sämre resultat.
            </seg>
            <seg xml:id="i-1aa43bacb1798bc8-0">
              På några av de ställen där man har samverkan har man själv uttryckt
              den oron för ett sämre resultat. Därför vill vi försäkra oss om
              att det inte blir verklighet. Vi vill ha så stor närvaro som möjligt
              ute i världen för att få ett så bra underlag och en så bra konkurrenssituation
              som möjligt.
            </seg>
          </u>
          <note type="speaker" xml:id="i-682e8798a93faf28-0">
            Anf. 56 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-11">
            <seg xml:id="i-b7bfaec5286c6ad7-0">
              Fru talman! Det är viktigt som du säger att myndigheten har en
              självständighet i den bemärkelsen att man kan gå på djupet i frågorna
              och att man också känner att man inte bara har en rätt utan också
              en skyldighet att leverera sådana resultat som inte alltid talar
              till den förda politikens fördel. Vi har självständiga myndigheter.
              Det är själva poängen. Annars är det ingen mening att ha en separat
              utvärderingsmyndighet på det här området. Det är självklart.
            </seg>
            <seg xml:id="i-70c9f96823e5cd2d-0">
              När det gäller utformning av regleringsbrev och sådana saker
              är det viktigt att vi framöver ser till att hålla koll på det
              sätt det blir utformat. Det handlar om att man å ena sidan ska
              kunna göra beställningar på bredare områden som behöver belysas
              men å andra sidan att myndigheten har en självständighet i former
              för genomförandet och avlevererandet av resultat. Det är självklart.
            </seg>
            <seg xml:id="i-e6ee808886109cb4-0">
              Det är inte det enda sätt som vi kan få initierade utvärderingar
              och sådant. Det finns också väldigt mycket forskning som bedrivs
              på helt andra ställen som inte är en statlig utvärderingsmyndighet.
              Det kan vi också ha en väldigt stor nytta av. Allt det tillsammans
              kan ge ett bra beslutsunderlag.
            </seg>
            <seg xml:id="i-26a740479bc9c7b8-0">
              Riksrevisionens granskningar kan också vara sådant som ger oss
              anledning att beställa fördjupade granskningar och utvärderingar
              av olika områden där man pekar på brister men inte alltid kan
              tala om hur man till exempel borde göra i stället. Jag ser inte
              att det i sak föreligger någon oenighet. Men det är viktigt hur
              regleringsbreven sedan utformas.
            </seg>
            <seg xml:id="i-ce39e9e858e31d84-0">
              Utlandskontoren är en frågeställning som vi får hantera lite
              längre framöver. Jag håller med Krister Örnfjäder om att det är
              viktigt.
            </seg>
          </u>
          <note type="speaker" xml:id="i-b5021b9e944a4d26-0">
            Anf. 57 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-7">
            <seg xml:id="i-d834a3eeaa1fc298-0">
              Fru talman! Karin Pilsäter säger i sitt anförande att vad myndigheterna
              ska göra skulle ligga utanför dagens debatt och inte ha att göra
              med myndighetsstrukturen. Det förvånar mig något.
            </seg>
            <seg xml:id="i-d9b90075898402ab-0">
              I de handlingar vi har står det väldigt tydligt vad myndigheterna
              ska göra, vad de ska ha ansvar för och hur de ska arbeta, och
              så vidare. Då borde aspekterna när det gäller miljöambitioner
              väldigt mycket vara en del av dagens debatt och också ingå i arbetet.
            </seg>
            <seg xml:id="i-20ebc593d6bd4754-0">
              Riksrevisionen, Naturvårdsverket, ITPS och Miljömålsrådet konstaterar
              att hållbarhetsdelen av hållbar tillväxt inte alls fungerar och
              att det uppenbarligen finns brister i hur det har fungerat hittills.
              Det är beklagansvärt att regeringspartierna inte nu tar chansen
              att tydliggöra för de nya myndigheter som ska bildas att miljömålsarbetet
              är prioriterat, att hållbarhetsdelen av en hållbar tillväxt är
              ett prioriterat område och att man måste arbeta på ett mer strukturerat
              sätt med det.
            </seg>
            <seg xml:id="i-68129cfe5e7bee4a-0">
              Tyvärr måste jag nu konstatera att om man inte vidtar några åtgärder
              vilket inte ingår i propositionen eller i utskottets betänkande
              måste det tolkas som att man går ifrån ambitionen att ta med miljöambitioner
              i besluten om de regionala tillväxtprogrammen. Man går ifrån att
              ha ett miljömålstänkande även i regionalpolitiken.
            </seg>
            <seg xml:id="i-aa227e22d3f255a1-0">
              Det är uppenbart att det inte fungerar i dag, och man tänker
              inte vidta några åtgärder för att förändra det och stärka miljömålsarbetet.
              Ska jag tolka det som att regeringen och regeringspartierna nu
              säger att det helt enkelt inte är viktigt och inte prioriterat?
            </seg>
          </u>
          <note type="speaker" xml:id="i-6b467026e3e9a76a-0">
            Anf. 58 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-12">
            <seg xml:id="i-20002a7e4da149d3-0">
              Fru talman! Det är klart att myndigheternas övergripande ansvarsområden
              finns angivna här. Det är precis som Per Bolund säger att det
              står om hållbar tillväxt. Vi vet att det är ett begrepp som innefattar
              att man ska se till att miljömålen också nås.
            </seg>
            <seg xml:id="i-90029415f9e045ce-0">
              Att vi inte tar in en närmare definition av politikens innehåll
              är inte samma sak som att vi säger att vi går ifrån det. Det är
              inte här som vi tar ställning till politikens innehåll och hur
              redskapen ska vara utformade.
            </seg>
            <seg xml:id="i-bb41e67c4b3ab441-0">
              Det är självklart det övergripande uppdraget som slås fast här
              och vad respektive myndighet ska ha för övergripande uppdrag.
              De frågeställningar som Per Bolund efterlyser här ingår i begreppet
              hållbar tillväxt.
            </seg>
            <seg xml:id="i-20b91319b4563964-0">
              De brister som kan finnas och de eventuella oenigheter som vi
              säkert kan ha om exakt hur det ska inkorporeras på ett bättre
              sätt än i dag hopps jag att vi har anledning att återkomma till
              i höst när vi diskuterar den regionala utvecklingspolitikens innehåll.
            </seg>
          </u>
          <note type="speaker" xml:id="i-0aec2ea5378aa143-0">
            Anf. 59 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-8">
            <seg xml:id="i-7a7407753a6b613b-0">
              Fru talman! Det är beklagligt att det i utvärdering efter utvärdering
              har visat sig att miljöarbetet inte har fungerat på det sätt som
              är tänkt. Regeringen ger ett uppdrag att miljömålen och andra
              hållbarhetsmål ska ingå som en integrerad del i tillväxtprogrammen
              i den regionala politiken. När det är så uppenbart att det inte
              fungerar borde det rimligtvis komma någon form av hänvisning till
              det.
            </seg>
            <seg xml:id="i-d6ef23f1457c043d-0">
              När man nu gör om myndighetsstrukturen borde man se över det
              och se till att det fungerar bättre. Men ingen sådan hänvisning
              kommer i pro-positionen eller i betänkandet. Det måste jag verkligen
              beklaga. Tvärtom gör utskottet ett ställningstagande. Det säger
              att det inte finns något skäl för riksdagen att uttala att de
              nya myndigheterna ska verka mot nyetablering av externa köpcentrum.
            </seg>
            <seg xml:id="i-e58f5ce3e1724dc9-0">
              Man är villig att göra ett ställningstagande när det gäller miljödelen,
              och det är att man inte ska göra någonting. Det visar på att man
              hade haft möjligheten att tydligt deklarera att hållbarhetsdelen
              av en hållbar utveckling, miljödelen av utvecklingspolitiken och
              den regionala politiken skulle ha kunnat få en större del. Men
              man väljer aktivt att inte göra det. Man väljer dessutom att uttala
              att myndigheterna absolut inte ska ha något uppdrag att verka
              för breddad service i glesbygdsområden och minskad etablering
              av externa köpcentrum som de facto minskar tillgången till service
              i glesbygdsområden. Glesbygdsverket har tydligt visat och påpekat
              detta och också sagt att man gärna skulle vilja ha ett sådant
              uppdrag.
            </seg>
            <seg xml:id="i-2e30e1ee54f5e0b6-0">
              Jag kan bara än en gång beklaga att man från utskottsmajoritetens
              sida väljer att inte försöka förstärka miljödelen av regional
              tillväxtpolitik och tillväxtprogram. Det visar på en oroande tendens
              att man inte prioriterar miljöarbetet. Det är väl också därför
              som miljömålen inte kommer att nås under denna regering.
            </seg>
          </u>
          <note type="speaker" xml:id="i-4176c11c07fd6790-0">
            Anf. 60 KARIN PILSÄTER (fp) replik:
          </note>
          <u who="karin_pilsater_e191db" xml:id="i-1a04bc5c8245edce-13">
            <seg xml:id="i-3f8dbc639058c572-0">
              Fru talman! När det gäller de övriga förslagen som Miljöpartiet
              för fram angående den regionala utvecklingspolitikens innehåll
              är det sådant som vi kan behandla när vi diskuterar hur politiken
              ska vara utformad. Det förutsätter jag eftersom den här kritiken
              har kommit fram.
            </seg>
            <seg xml:id="i-c141d07f4769a117-0">
              Ett skäl för att göra omorganisationen är att verksamheten ska
              kunna bedrivas effektivare. Det betyder inte alltid med färre
              anställda, utan det kan betyda och betyder i detta sammanhang
              med högre grad av måluppfyllelse.
            </seg>
            <seg xml:id="i-72ebc82d73ec3d84-0">
              Däremot är förslaget ni har om att man ska få i uppdrag att motverka
              nyetableringar en specifik sakfråga som majoriteten kanske fann
              en annan anledning än de övriga att kommentera på det sättet.
            </seg>
          </u>
          <note type="speaker" xml:id="i-1995bc88d9be5b62-0">
            Anf. 61 MARIA PLASS (m):
          </note>
          <u who="maria_plass_fc3905" xml:id="i-3ae3bbf92b87e6ce-0">
            <seg xml:id="i-b7e097921bde5c0f-0">
              Fru talman! Vi diskuterar i dag en proposition som handlar om
              hur myndighetsstrukturen kan bli tydligare och effektivare. Inriktningen
              är att utbytet av de resurser som anslås ska öka och att de totala
              utgifterna ska minska. Regeringens bedömning är att det leder
              till positiva effekter genom att gles- och landsbygdsfrågor i
              större utsträckning integreras i en ny och tydligare myndighetsstruktur
              för nationell och regional konkurrenskraft.
            </seg>
            <seg xml:id="i-fc8e64b412f73754-0">
              I den proposition som vi diskuterar föreslås att Glesbygdsverket
              avvecklas och att verksamheterna vid Nutek, Glesbygdsverket, ITPS
              och en del av Konsumentverkets verksamhet sammanförs i två nya
              myndigheter.
            </seg>
            <seg xml:id="i-651d0b94950a1683-0">
              En ny myndighet för hållbar tillväxt i företag och regional konkurrenskraft,
              den så kallade Genomförandemyndigheten, ska ha till ansvar att
              främja entreprenörskraft och ökad regional utvecklingskraft i
              alla delar av landet, det vill säga såväl på lands- och glesbygd
              som i städer.
            </seg>
            <seg xml:id="i-da1f0b1bd007f7ad-0">
              Den andra myndigheten som ska arbeta med tillväxtpolitiska utvärderingar
              och analyser, den så kallade Utvärderingsmyndigheten, ska ha till
              uppgift att utvärdera åtgärder och analysera förutsättningar som
              har betydelse för en hållbar tillväxt i hela landet. Myndigheten
              ska också vara regeringens stöd för tillväxtpolitiska utvärderingar
              och analyser.
            </seg>
            <seg xml:id="i-f444dd9a0151ecbd-0">
              Det är angeläget att de nya myndigheterna upphandlar expertis
              från andra aktörer, främst privata. Genom upphandling finns förutsättningar
              att uppnå en effektivitet och flexibilitet som en verksamhet i
              egen regi inte tillåter. Användandet av andra aktörer kan också
              i sig vara ett medel för att stimulera företagandet.
            </seg>
            <seg xml:id="i-ef1ae0113499db62-0">
              Mot förslagen i propositionen uttrycker Socialdemokraterna inte
              helt oväntat en viss oro. Den första oron avser den utlandsbaserade
              omvärldsbevakningen som i dag görs av ITPS. Den omprövning regeringen
              vill göra av verksamheten är mycket beroende på den kritik som
              Statskontoret har framfört.
            </seg>
            <seg xml:id="i-6fd3e661a5243c29-0">
              Socialdemokraterna verkar genast dra slutsatsen att kontoren
              ska läggas ned. En översyn av hur vi på ett effektivt sätt använder
              våra kontor och får bäst nytta för varje insatt krona borde välkomnas.
              Kontoren ska inte finnas bara för att finnas utan för att täcka
              ett behov. Man bör också se över om detta behov redan tillfredsställs
              på ett annat alternativt sätt.
            </seg>
            <seg xml:id="i-393d46e042d60f9b-0">
              Den andra oron som Socialdemokraterna framför gäller att den
              så kallade Utvärderingsmyndigheten inte ska arbeta tillräckligt
              självständigt gentemot regeringen. Bägge myndigheterna kommer
              att vara självständiga gentemot regeringen, helt i enlighet med
              det som gäller för myndigheter i Sverige.
            </seg>
            <seg xml:id="i-5a94863553ef6d85-0">
              Utvärderingsmyndigheten kommer att ledas av en myndighetschef.
              Myndigheten ska i huvudsak arbeta på uppdrag av regeringen. Man
              ska också kunna utföra uppdrag åt, och därmed också stödja, närliggande
              centrala myndigheter med uppdrag inom tillväxtpolitiken.
            </seg>
            <seg xml:id="i-19ff29537cee40b9-0">
              Diskussionen har gällt om man ska ha en styrelse eller inte.
              Orsaken till att inte ha en styrelse är verksamhetens omfattning
              och att myndigheten inte har någon myndighetsutövning.
            </seg>
            <seg xml:id="i-3540a0db1e95f804-0">
              Genomförandemyndigheten kommer att ledas av en styrelse. Myndigheten
              kommer att ha myndighetsutövning. I syfte att göra verksamheten
              mer effektiv ska myndigheten i ökad omfattning upphandla tjänster
              från andra aktörer. Genom vidgade möjligheter till upphandling
              kan andra aktörers expertis och effektivitet i högre grad utnyttjas.
            </seg>
            <seg xml:id="i-7ec01a903fec85b2-0">
              Den tredje oron som Socialdemokraterna tar upp är lokaliseringen
              detta trots att det både i kommittédirektiven och i propositionen
              poängteras att verksamhetens lokalisering i huvudsak ska vara
              som i dag. Utvärderingsmyndigheten ska ha sitt huvudkontor i Östersund.
              Genomförandemyndigheten ska ha sitt huvudkontor i Helsingfors.
            </seg>
            <seg xml:id="i-8f68a25d09c87189-0">
              Även Miljöpartiet reagerar och talar om den ekologiska dimensionen,
              hållbar utveckling och Sveriges 16 miljömål i de nya myndigheterna.
              Regeringen har redan tidigare utsett ansvariga myndigheter för
              vart och ett av de 16 miljömålen, till exempel Naturvårdsverket,
              som arbetar med tio av de 16 målen, Kemikalieinspektionen, Jordbruksverket
              och så vidare.
            </seg>
            <seg xml:id="i-606108ba2e94d9b8-0">
              Miljöpartiet tar också upp frågan om att ge de båda myndigheterna
              i uppdrag att minska nyetablering av köpcentrum. Vi ser ingen
              anledning att uttala att de nya myndigheterna ska verka mot nyetablering
              av externa köpcentrum. God tillgång på kommersiell och offentlig
              service för medborgare och företag är viktigt för att regioner
              ska kunna utvecklas.
            </seg>
          </u>
          <note xml:id="i-ca581bfbd5e2096b-0">
            Därmed, fru talman, yrkar jag bifall till utskottets förslag.
          </note>
          <note type="speaker" xml:id="i-dae80e9a35f41f27-0">
            Anf. 62 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-3">
            <seg xml:id="i-68121431d0da7736-0">
              Fru talman! Jag hade inte tänkt begära ordet. Jag var tillfreds
              efter min diskussion med Karin Pilsäter om de frågetecken som
              vi har haft anledning att skriva en reservation om. Det rådde
              ganska stor samstämmighet.
            </seg>
            <seg xml:id="i-cdf17b52f41fe8f2-0">
              Men när Maria Plass gick upp förändrades tonläget och jag vill
              ha några klarlägganden. Vi har, som Maria Plass mycket riktigt
              påpekade, nämnt i vår reservation att vi hyser farhågor om att
              ITPS-kontor kommer att läggas ned. Kan Maria Plass här i talarstolen
              säga att det inte kommer att ske och att våra farhågor är helt
              obefogade?
            </seg>
          </u>
          <note type="speaker" xml:id="i-03261c7ba72b6750-0">
            Anf. 63 MARIA PLASS (m) replik:
          </note>
          <u who="maria_plass_fc3905" xml:id="i-3ae3bbf92b87e6ce-1">
            <seg xml:id="i-d1c67ace4b7e7a03-0">
              Fru talman! Jag har läst reservationen. Där står att det finns
              en oro och säkert farhågor också för att ITPS-kontor ska läggas
              ned.
            </seg>
            <seg xml:id="i-686bf39f07ec8428-0">
              Samtidigt drar man all utlandsbaserad verksamhet över en kam.
              Det är ambassader, Exportrådet och det mesta som läggs ned. Man
              drar slutsatsen att så fort en översyn görs av en verksamhet innebär
              det nedläggning. Jag vill minnas att det även i ett antal socialdemokratiska
              motioner har framkommit att det är så man ser det.
            </seg>
            <seg xml:id="i-0cf4412863016cf6-0">
              Jag tänker inte svara på frågan. Det ska göras en översyn och
              jag kan inte föregripa en översyn.
            </seg>
          </u>
          <note type="speaker" xml:id="i-c01c562dd8e84208-0">
            Anf. 64 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-4">
            <seg xml:id="i-cbb2127df5a0059e-0">
              Fru talman! Det är konstigt. Det gick ju bra att säga att vår
              oro är obefogad. Hur kan Maria Plass säga att den är obefogad
              om hon inte kan uttala sig om att det råder ett annat förhållande
              än det som vi ger uttryck för?
            </seg>
            <seg xml:id="i-965ecd0d9d9fa97e-0">
              Vi har ju hängt upp hela vårt resonemang på det faktum att man
              minskar på åtgärder när det gäller exportfrämjande. Det kan Maria
              Plass inte förneka. Man drar ned på antalet beskickningar, alltså
              ambassader, ute i världen. Att det är sant kan du inte heller
              förneka.
            </seg>
            <seg xml:id="i-1e934f3cf8b684fd-0">
              Vi pekar på att det finns ett mönster. Det mönstret skulle förvärras
              om man dessutom lägger ned de här kontoren. Vi tycker att det
              är viktigt att det finns olika former av närvaro som kan gynna
              svensk exportindustri. Någon måste göra jobbet. Då kan man inte
              dra ned på det. Man kan framför allt inte dra ned på det på alla
              håll.
            </seg>
            <seg xml:id="i-f8ba51626981f1d1-0">
              Vi har några bra exempel där man samverkar. Från de platserna
              säger man att samverkan har varit till fördel för den svenska
              konkurrenssituationen.
            </seg>
            <seg xml:id="i-ad01b4d91ee406e5-0">
              Man kan inte plocka bort byggklossar om man inte medvetet vill
              hamna i en försämring. Jag förutsätter att ingen av oss vill det.
              Det är det som vi uttrycker oro för.
            </seg>
            <seg xml:id="i-248d735a737d8bad-0">
              Jag är mycket mer nöjd med Karin Pilsäters sätt att uttrycka
              sig. Det trodde jag var den allmänt rådande uppfattningen i hela
              näringsutskottet. Med Maria Plass sätt att uttrycka sig verkar
              det som om det är sådant som man får ta. Det kommer alltid att
              ske bantningar och då får man ta det, oavsett hur resultatet blir.
            </seg>
          </u>
          <note type="speaker" xml:id="i-2ba8caa99ca63d26-0">
            Anf. 65 MARIA PLASS (m) replik:
          </note>
          <u who="maria_plass_fc3905" xml:id="i-3ae3bbf92b87e6ce-2">
            <seg xml:id="i-afe6644fb9290a1c-0">
              Fru talman! Jag har läst den reservation där ni uttrycker oro,
              som ni säger. Ni säger att det läggs ned ett antal ambassader.
              Ni glömmer att ta med de ambassader som öppnas. Dem brukar ni
              inte nämna. Ni brukar bara ta med det som är negativt.
            </seg>
            <seg xml:id="i-c5e13f44ffb6eacd-0">
              Jag konstaterar att det finns en oerhörd tilltro hos Krister
              Örnfjäder till att det bara är de statliga myndigheterna som kan
              lösa exportfrågorna. Det finns andra aktörer ute i världen. Det
              finns andra svenska aktörer utomlands som också samverkar och
              gör ett fantastiskt bra arbete. Vi ska inte förneka att de finns.
            </seg>
            <seg xml:id="i-f49d399fe4131ec5-0">
              Det ena utesluter inte det andra. Men ni tror att det till hundra
              procent bara är ITPS-kontoren som kan lösa detta och tittar inte
              på andra lösningar. Det är det som regeringen vill göra. Man gör
              en översyn och tittar på om det finns andra möjligheter och hur
              vi kan få den bästa nyttan för de svenska företag som ska verka
              utomlands.
            </seg>
            <seg xml:id="i-1dc3f91b74c9c6cc-0">
              Jag blir lite förvånad när Krister Örnfjäder blir så affekterad
              av att jag egentligen bara tolkar oron och försöker svara på de
              frågor som ni har ställt tidigare.
            </seg>
          </u>
          <note type="speaker" xml:id="i-3edeb81ca32fceb8-0">
            Anf. 66 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-9">
            <seg xml:id="i-18aaaedfaffbbb01-0">
              Fru talman! Maria Plass tar upp mina inlägg i sitt anförande
              och säger att det finns ansvariga myndigheter utsedda för miljökvalitetsmålen.
              Det stämmer, men det är väldigt tydligt, inte minst från regeringens
              och Miljömålsrådets sida, att för att miljömålen ska vara möjliga
              att uppnå måste de vara integrerade i alla verksamheter. Det måste
              vara en integrerad del i alla beslut som tas och i alla verksamheter
              som bedrivs. Miljömålsrådet påpekar väldigt tydligt att ansvaret
              och befogenheterna för att nå miljömålen behöver stärkas och utvecklas
              på just regional nivå och i de regionala tillväxtprogrammen.
            </seg>
            <seg xml:id="i-322fd1228597bd08-0">
              Regeringen och utskottets majoritet väljer tyvärr att bortse
              från alla de varningssignaler som har kommit om att hållbar utveckling
              och miljömålsarbetet inte fungerar i den regionala utvecklingspolitiken
              och de regionala tillväxtprogrammen. Det nämner man inte med ett
              ord i sina ställningstaganden.
            </seg>
            <seg xml:id="i-3ed420ce65ba9e4a-0">
              Däremot väljer man att kommentera en faktor, nämligen utvecklingen
              med externa köpcentrum. Det gjorde också Maria Plass i sitt anförande.
              Jag kan bara konstatera att Glesbygdsverket har varnat ganska
              skarpt för den utveckling som sker. Man kräver en utredning av
              om man kan ha ett tillfälligt stopp för etableringen av externa
              köpcentrum. Det beror på att man ser att under bara en femårsperiod
              mellan 1996 och 2001 förlorade 300 mindre orter sina sista livsmedelsbutiker
              på grund av en ökad extern handelsetablering. Det är klart att
              det utarmar landsbygden och möjligheterna till en positiv regional
              utveckling.
            </seg>
            <seg xml:id="i-442c36142ac1890f-0">
              Som jag sade tidigare väljer regeringen och utskottsmajoriteten
              att bortse från de varningssignaler som kommer från Naturvårdsverket,
              ITPS, Miljömålsrådet och Glesbygdsverket. När man nu gör en ny
              struktur väljer man att inte på något sätt markera att man är
              medveten om att miljöarbetet inte fungerar.
            </seg>
          </u>
          <note type="speaker" xml:id="i-cf997b146cb3328b-0">
            Anf. 67 MARIA PLASS (m) replik:
          </note>
          <u who="maria_plass_fc3905" xml:id="i-3ae3bbf92b87e6ce-3">
            <seg xml:id="i-13836ebcfe69cce2-0">
              Fru talman! I sitt anförande pratade Per Bolund om många rapporter.
              Jag har respekt för att man skaffar sig kunskap innan man går
              upp i talarstolen.
            </seg>
            <seg xml:id="i-49dccb7f3d35dea5-0">
              Jag tror att vi är överens om att hållbar utveckling är en viktig
              faktor. Det har också påpekats i propositionen. Vi måste också
              ta hänsyn till att regionerna ser olika ut. Jag kommer från Västergötlandsregionen.
              Vi har ett starkt miljöengagemang och kan från regionalt håll
              styra ganska mycket.
            </seg>
            <seg xml:id="i-a19ecbc85ba9b99b-0">
              I programåtgärderna finns det olika indikatorer som har miljötänket
              i sig som man ska uppfylla och som man måste ta hänsyn till om
              man ska genomföra olika typer av projekt.
            </seg>
            <seg xml:id="i-4e9f687412da30ef-0">
              Per Bolund säger att 300 livsmedelsaffärer har stängt på grund
              av externa köpcentrum. Jag vet inte, och jag kan inte verifiera
              om det är enbart på grund av att det finns externa köpcentrum
              som de här livsmedelsaffärerna har stängt.
            </seg>
            <seg xml:id="i-69f452d7c0a0f428-0">
              Man pratar mycket om miljön när det gäller externa köpcentrum,
              och att man är tvungen att ha bil för att kunna komma dit; de
              ligger ju ofta någon mil utanför stadskärnan. Jag skulle vilja
              vända på frågan. Det gäller väl att se till att man har kollektivtrafik
              som går ut till dessa köpcentrum. Den kan vara spårbunden. Flera
              orter diskuterar att ha slingor med spårbunden trafik för att
              på det sättet uppmuntra till en viss rörlighet.
            </seg>
            <seg xml:id="i-84ad9890492bc50b-0">
              Risken är att det blir negativt på annat sätt om man ser till
              att avveckla köpcentrumen och ändrar strukturen.
            </seg>
          </u>
          <note type="speaker" xml:id="i-97584faa29012946-0">
            Anf. 68 PER BOLUND (mp) replik:
          </note>
          <u who="per_bolund_0a9708" xml:id="i-b832d060f2a150d1-10">
            <seg xml:id="i-595b307fe862ec9c-0">
              Fru talman! Det handlade inte bara om 300 livsmedelsbutiker.
              Det var 300 orter som har förlorat sin sista livsmedelsaffär.
              De är alltså utan livsmedelsaffär i centralorten just på grund
              av den externa handelsetableringen, enligt Glesbygdsverkets utvärdering.
            </seg>
            <seg xml:id="i-319aa867db4b4cd1-0">
              Inte bara Miljöpartiet utan också Glesbygdsverket har velat att
              man ska utreda möjligheten till tillfälligt stopp för extern handelsetablering,
              precis som man har i exempelvis Danmark och Norge.
            </seg>
            <seg xml:id="i-e3b46edebd890bfe-0">
              Det är tydligt av den utvärdering som jag hänvisade till från
              Chalmers att när man bygger externa köpcentrum ökar koldioxidutsläppen
              med mellan 200 och 1 100 procent på grund av att man går från
              att handla lokalt till att handla i ett externt köpcentrum.
            </seg>
            <seg xml:id="i-7277774248939257-0">
              Jag tror att det är välkänt för alla transportpolitiker i kammaren
              att det är väldigt svårt att försörja ett utglesat bebyggelsemönster
              med kollektivtrafik och hållbara transportlösningar. Det är det
              som är kärnan i problemet med externa köpcentrum. Man flyttar
              ut verksamheterna från centralorterna. Då blir det också svårt
              att klara transporterna med gång-, cykel- eller kollektivtrafik
              som är hållbara transportslag. Man för över transporten till bil.
              Det skapar miljöproblem och det skapar också problem för de människor
              som inte har bil eller inte kan köra bil på grund av funktionshinder
              eller ålderdom. De får sämre service och sämre möjligheter att
              klara sitt vardagsliv.
            </seg>
            <seg xml:id="i-71173659c3120254-0">
              Jag skulle önska att regeringspartierna tog sitt ansvar och poängterade
              att det arbete som Glesbygdsverket har inlett ska fortsätta i
              de nya myndigheterna som tar över. Man tar tvärtom aktivt avstånd
              från den tanken och säger att man absolut inte ska hantera frågan
              om externa köpcentrum.
            </seg>
            <seg xml:id="i-b292911d8646ff85-0">
              Det är tyvärr det enda ställningstagande man gör. Man nämner
              inte alls problemen med miljömålsarbetet eller miljöambitionerna.
              Man har bara en negativ ståndpunkt. Man ska inte ta miljöansvar.
            </seg>
          </u>
          <note type="speaker" xml:id="i-6c305d1de987adfd-0">
            Anf. 69 MARIA PLASS (m) replik:
          </note>
          <u who="maria_plass_fc3905" xml:id="i-3ae3bbf92b87e6ce-4">
            <seg xml:id="i-01bb7c8b23f6134f-0">
              Fru talman! Jag vidhåller att jag inte är säker på att man förlorar
              den sista livsmedelsaffären i dessa 300 orter bara på grund av
              att det har kommit externa köpcentrum. Detta har ju hänt långt
              tidigare. Detta är nå-gonting som har hänt successivt. Det är
              inte något nytt fenomen på grund av man har externa köpcentrum.
            </seg>
            <seg xml:id="i-d76333b2d2e3216d-0">
              Man kan konstatera att dessa köpcentrum också ger väldigt många
              arbetstillfällen. Man kan inte omedelbart se att människor slutar
              handla inne i centralorten därför att det finns ett köpcentrum
              utanför.
            </seg>
            <seg xml:id="i-21734b9921315418-0">
              Jag kommer själv från en ort där det finns ett köpcentrum ett
              av Sveriges största precis utanför. Vi har sett att det har ökat
              tillströmningen både till centralorten och till detta köpcentrum,
              och det har gett ett annat värde. Där har man också tagit initiativ
              till att öka kollektivtrafiken ut till köpcentrumet för att ge
              människor som inte kan gå och som inte kan cykla möjlighet att
              komma dit. Även taxi har billiga erbjudanden som innebär att man
              hämtar människor vid porten och kör ut dem till köpcentrumet just
              för att människor som är rörelsehindrade ska kunna komma dit och
              handla.
            </seg>
            <seg xml:id="i-bc2d0e02f5399f6a-0">
              I den förra debatten sade Per Bolund någonting om att Miljöpartiet
              inte vill hindra de fria marknadskrafterna. Jag tycker att man
              ska stå fast vid den ståndpunkten även i detta fall.
            </seg>
            <seg xml:id="i-7a78fff93a46848d-0">
              Jag konstaterar att det kanske inte är bara negativt med externa
              köpcentrum. De genererar andra värden för den orten. Annars tror
              jag inte att man skulle etablera dem på det sättet.
            </seg>
            <seg xml:id="i-15e19d25a9240bb8-0">
              Anf. 70 MARIE NORDÉN (s):
            </seg>
            <seg xml:id="i-91560fddd4a7a52c-0">
              Fru talman! Drygt ett år av väntan, osäkerhet, farhågor men också
              förhoppningar. Så kan man nog summera den här tämligen långdragna
              processen för de anställda på de berörda myndigheterna.
            </seg>
            <seg xml:id="i-76fac47524c455f3-0">
              Det har funnits förhoppningar om att även om myndighetsstrukturen
              förändras kommer det att finnas en vilja från regeringen att garantera
              att vi inte förlorar viktig kompetens i gles- och landsbygdsfrågor
              och att man inte bryter sönder ett fungerande och starkt kompetenscentrum
              för regionalpolitiska frågor. Det har funnits en förhoppning om
              att det besked som näringsminister Maud Olofsson gav till personalen
              på Glesbygdsverket i oktober 2007 faktiskt stod för någonting.
              Maud Olofsson sade då:
            </seg>
            <seg xml:id="i-51499eaf03b9813e-0">
              Min avsikt är att se till att landsbygdsfrågorna ska vara av
              hög prioritet i de båda nya myndigheterna. Den kompetens ni besitter
              behövs i de nya myndigheterna. Ni behöver inte alls oroa er för
              jobben.
            </seg>
            <seg xml:id="i-34dde9c2403d385e-0">
              Nu är det upp till bevis för regeringen. Var det ett lättvindigt
              och bekvämt löfte att ge vid mötet med berörd personal, eller
              är det ett löfte som Maud Olofsson och regeringens företrädare
              kan stå för?
            </seg>
            <seg xml:id="i-f2ca1d9afb086cb2-0">
              Glesbygdsverket lokaliserades i början av 1990-talet till Östersund.
              Även nuvarande ITPS lokaliserades i sin tidigare form till Östersund.
              I samband med försvarsbeslutet och nedläggningen av garnisonen
              i staden flyttade ytterligare delar av ITPS till Östersund. Därutöver
              omlokaliserades delar av Nutek till Östersund. Syftet med detta
              var för den tidigare socialdemokratiska regeringen dels att kompensera
              bortfallet av arbetstillfällen, dels att skapa goda utvecklingsförutsättningar
              för det viktiga regionalpolitiska utvecklingsarbetet. Det skapades
              med denna satsning förutsättningar för att ytterligare stärka
              den kunskaps-, analys- och expertfunktion som Glesbygdsverket,
              delar av Nutek och ITPS utgör sammantaget. Syftet var att skapa
              ett starkt kompetenscentrum inom det glesbygds-, landsbygds- och
              skärgårdspolitiska området som är av viktig och avgörande betydelse
              som underlag för regeringens och riksdagens beslut inom politikområdet.
            </seg>
            <seg xml:id="i-60ce029af8b07c4a-0">
              Regeringens förslag till vad man kallar en effektivare förvaltningsstruktur
              inom politikområdet, som är av strategisk betydelse för nationell
              och regional konkurrenskraft, skapar därför, med all rätt, oro.
            </seg>
            <seg xml:id="i-9ffde5c799da87e3-0">
              Uttrycket effektivare förvaltningsstruktur signalerar nedskärningar
              och begränsningar av de nuvarande myndigheternas ansvarsområden,
              vilket leder till nedprioriteringar av det viktiga regionala utvecklingsarbetet.
              Det finns risk för att kunskapen och kompetensen inom det regionalpolitiska
              området kraftigt kommer att uttunnas och att det starka centrum
              som har byggts upp i Östersund kommer att nedmonteras.
            </seg>
            <seg xml:id="i-bbe6bb643aa748ef-0">
              Dessa farhågor delas av Glesbygdsverkets ledning och personal
              inte på grund av att vi har besökt Glesbygdsverket eller ITPS,
              utan de har kommit till oss. Det har kommit till uttryck bland
              annat i samband med att man tog fram kommittédirektiv, och kommitténs
              arbete ska sedan ligga till grund när man bildar de två nya myndigheterna.
            </seg>
            <seg xml:id="i-b405cf7cdc3822db-0">
              Man kan se att det i utredningen inför propositionen och i propositionen
              finns tydliga skrivningar om vikten av kunskapsunderlag som ger
              förståelse för vad som påverkar, hindrar och främjar tillväxten
              i hela landet. Det måste också fullföljas i direktiven, vilket
              jag menar att regeringen inte har gjort.
            </seg>
            <seg xml:id="i-ee5b3353759e2b8c-0">
              Då man läser direktiven ser man nämligen en tydlig glidning i
              prioriteringen av landsbygdsperspektivet från utredningens början
              och fram till de direktiv som regeringen nu har fattat beslut
              om.
            </seg>
            <seg xml:id="i-03e19540c064a216-0">
              Gles- och landsbygdsfrågorna är avsevärt nedtonade i direktiven
              jämfört med propositionens inriktning och regeringens tidigare
              uttalade politiska ambitioner.
            </seg>
            <seg xml:id="i-6dcc73200686f11a-0">
              Därför menar jag att det finns all anledning till oro över att
              landsbygdsperspektivet urvattnas i den framtida organisationen.
            </seg>
            <seg xml:id="i-7f624c97f327fc84-0">
              I dag har Glesbygdsverket ett tydligt uppdrag, och det är både
              tråkigt och frustrerande att regeringen väljer att bortse från
              det och att man i direktiven väljer att använda väldigt allmänna
              formuleringar. Men jag är inte förvånad om det är det som regeringen
              faktiskt vill. Jag tycker att man med all tydlighet hittills har
              visat i sin politik att gles- och landsbygdsfrågor inte står högt
              på regeringens agenda. Det är bara att beklaga.
            </seg>
            <seg xml:id="i-3691804839e96239-0">
              Det finns inte heller några klara och tydliga ställningstaganden
              i propositionen när det gäller lokaliseringen av de nya myndigheterna.
              Det är väldigt allmänna uttryck där. Jag tycker inte heller att
              det är tillräckligt att utskottet hänvisar till vaga löften i
              en interpellationsdebatt. I direktiven säger man däremot att den
              ena myndigheten ska lokaliseras till Östersund, eller att man
              ska titta på den möjligheten, vilket naturligtvis är positivt.
              Frågan är bara vilket uppdrag den myndigheten ska ha och hur stor
              den kommer att vara eftersom det inte är ointressant. Det säger
              faktiskt en del om den betydelse och den vikt som man lägger på
              just den myndighetens uppdrag. Även om man i debatten uttrycker
              väldigt tydligt var man anser att myndigheterna ska vara lokaliserade
              hade det varit väldigt tilltalande att se samma tydlighet i betänkandet.
            </seg>
            <seg xml:id="i-49f0bcbb4466dfcd-0">
              För omställningsarbetet i Jämtlands län och Östersund är det
              av avgörande betydelse att regeringen fullföljer den tidigare
              socialdemokratiska regeringens beslut när det gäller lokaliseringen
              av de nya myndigheterna och att antalet befintliga arbetstillfällen
              vid berörda myndigheter i Östersund inte reduceras.
            </seg>
            <seg xml:id="i-3ef5d3ebdb84cc78-0">
              Ett tidigare beslut av den borgerliga regeringen för att avbyråkratisera
              och effektivisera den statliga verksamheten innebar nedläggning
              av Arbetslivsinstitutet, att Sverige förlorade en viktig kunskapsbas
              och att Östersund förlorade 30 arbetstillfällen. Även dessa var
              ett resultat av en lokalisering beslutad av den tidigare socialdemokratiska
              regeringen.
            </seg>
            <seg xml:id="i-840dc7cf4b7f43f3-0">
              Den utveckling som vi har kunnat se under den senaste tiden är
              oroväckande. Flera statliga myndigheter och företag koncentrerar
              sin verksamhet till ett fåtal ställen i större städer.
            </seg>
            <seg xml:id="i-5f7bd1f672669e4a-0">
              Nedläggning av statlig verksamhet i Norrlands inland innebär
              att kun-skap och kompetens inom viktiga samhällsområden tunnas
              ut. Forskning, utveckling och analys flyttar ut och endast utförarfunktionen
              finns kvar. Riktningen borde vara den motsatta.
            </seg>
            <seg xml:id="i-c4357c2ff3dcfd11-0">
              Vi vet att det är effektivare att ha verksamheten på orter med
              låga personal- och lokalkostnader, liten personalomsättning, hög
              livskvalitet och tillgång till välutbildad personal.
            </seg>
            <seg xml:id="i-2f6c5c86625dcde1-0">
              Därför måste regeringen sluta heja på den pågående centraliseringen
              av våra statliga myndigheter.
            </seg>
            <seg xml:id="i-e958d064143228b2-0">
              Med utgångspunkt i uttalanden från vissa partier som tidigare
              satt i opposition och som i dag sitter i regeringen tycker jag
              att det är dags att regeringspartierna och de företrädare som
              finns i riksdagen tillsammans med näringsministern går från ord
              till handling.
            </seg>
          </u>
          <note type="speaker" xml:id="i-4debb554c782e471-0">
            Anf. 71 MARIA PLASS (m) replik:
          </note>
          <u who="maria_plass_fc3905" xml:id="i-34f6f32a2d8900cb-0" next="cont">
            <seg xml:id="i-f9b038bf746390cd-0">
              Fru talman! Det var en beskrivning som jag inte riktigt känner
              igen mig i. Det var en beskrivning där Marie Nordén hyllar socialdemokratin
              och nedvärderar i stort sett allt som regeringen och majoritetspartierna
              nu gör. Jag känner inte igen mig i detta. Jag känner inte igen
              mig i beskrivningen att vi nedvärderar glesbygdspolitiken eller
              att vi inte ägnar oss åt att se till att någonting händer på landsbygden.
            </seg>
            <seg xml:id="i-259c35041debf6eb-0">
              Jag kan förstå tanken när vi börjar prata om Östersund och oron
              för jobben. Självklart genererar omorganisationer alltid en oro.
              Men jag vill också påpeka det jag tidigare sagt och som står i
              både kommittédirektiven och propositionen: att i huvudsak ska
              lokaliseringen ligga kvar där den varit. Det sade jag också i
              mitt anförande.
            </seg>
            <seg xml:id="i-0faf7bc454033972-0">
              Skulle Marie Nordén kunna tala om för mig vad som är viktigast
              är det verksamheten eller är det att vi har något slags arbetsmarknadspolitisk
              åtgärd? Men det är väl inte det som avses i det här fallet. Vi
              pratar ju om två seriösa myndigheter.
            </seg>
          </u>
          <note xml:id="i-74e8049331a583f5-0">
            Anf. 72 MARIE NORDÉN (s) replik:
          </note>
          <u who="maria_plass_fc3905" prev="cont" xml:id="i-fe9081a3982eaf4a-0">
            <seg xml:id="i-26c476d6f17ad6d1-0">
              Fru talman! Jag förstår att Maria Plass inte känner igen sig
              när jag beskriver hur den socialdemokratiska regeringen tog ett
              antal ganska tuffa beslut för att kompensera ett försvarsbeslut
              sett till min region men även till andra regioner. Jag förstår
              att Maria Plass inte känner igen sig i den typ av politik där
              man ser att det finns ett behov av statliga myndigheter i hela
              landet.
            </seg>
            <seg xml:id="i-124618b5d2a77ce7-0">
              Jag hade ganska tuffa diskussioner här i kammaren med Maria Plass
              partikamrater om hur man förfärats över att vara tvungen att flytta
              från Helsingfors för att få ett jobb. Men att flytta för att få
              ett jobb är en verklighet som vi ute i landet är vana vid.
            </seg>
            <seg xml:id="i-7f46155b1862d155-0">
              När jag beskriver den politik som regeringen, med Moderaterna
              i spetsen, driver är det ganska tydligt att beskrivningen talar
              för sig själv. När vi här tar diskussionen om centraliseringen
              av de statliga myndigheterna är man från regeringens sida tämligen
              passiv och faktiskt uppmuntrande. Man visar en väldigt liten förståelse
              för att den statliga sfären ska finnas i hela landet, och man
              har en väldigt liten förståelse för värdet av att statliga myndigheter
              finns i hela landet.
            </seg>
            <seg xml:id="i-662b05a8a0e357ab-0">
              På vilket sätt tycker Maria Plass att regeringen har ett ansvar
              för att se till att jobben finns i hela landet och att vi har
              en politik som ser till att det finns myndigheter som granskar
              effekterna av regeringens politik och som fristående visar på
              nödvändigheten av att ha ett gles- och landsbygdsperspektiv?
            </seg>
            <seg xml:id="i-d009eeba709ecfbb-0">
              Det finns regeringspartier som hållit fanan högt i just de här
              frågorna. Tyvärr kan jag inte säga att Maria Plass parti är ett
              av de partierna.
            </seg>
          </u>
          <note type="speaker" xml:id="i-fea3b4a37048ef90-0">
            Anf. 73 MARIA PLASS (m) replik:
          </note>
          <u who="maria_plass_fc3905" xml:id="i-34f6f32a2d8900cb-1" next="cont">
            <seg xml:id="i-02866acb585b626f-0">
              Fru talman! Jag tror inte att bara staten genererar arbete i
              glesbygden, utan jag tror att också företag och privat näringsliv
              genererar arbete, till exempel i Östersund. Såvitt jag förstår
              går det ganska bra i Östersund med omnejd.
            </seg>
            <seg xml:id="i-2b8987a857dd2a47-0">
              För ett antal år sedan utlokaliserades en massa statliga verk.
              Man kan titta på vad som hände efter ett par år. De som flyttade
              dit flyttade tyvärr tillbaka till storstaden. Kvar blev ett ganska
              tomt verk. Det är lite sorgligt att se.
            </seg>
            <seg xml:id="i-687faefaad113fea-0">
              Vi har sagt att vi fortsätter på den inslagna vägen i politiken
              när det gäller försvarsnedläggningen i Östersund. Jag tror inte
              att Marie behöver oroa sig för det.
            </seg>
            <seg xml:id="i-b869cf25a3a643e4-0">
              Vi har påpekat, och jag gör det igen, att lokaliseringen i huvudsak
              ska ligga kvar. Jag förstår därför inte riktigt vari oron just
              i Östersund ligger.
            </seg>
          </u>
          <note xml:id="i-ad252b2197b0fc9f-0">
            Anf. 74 MARIE NORDÉN (s) replik:
          </note>
          <u who="maria_plass_fc3905" prev="cont" xml:id="i-fe9081a3982eaf4a-1">
            <seg xml:id="i-bcef2f3876f872d1-0">
              Fru talman! Oron i Östersund ligger bland annat i otydligheten
              här. Karin Pilsäter var, tycker jag, väldigt otydlig i debatten.
              Men när Maria Plass gick upp i talarstolen blåste otydligheten
              liksom bort. Maria Plass var väldigt tydlig om att det nu handlar
              om nedskärningar och indragningar och om att det finns andra aktörer
              än de statliga myndigheterna som kan göra de här jobben. Vilka
              andra aktörer i glesbygdspolitiken av-ses då?
            </seg>
            <seg xml:id="i-918aa4dc0c70050d-0">
              Visst, de här sakerna hänger ihop. Man kan titta på försvarsbeslutet
              och de konsekvenserna och betänka den oro som naturligtvis kom
              med det. Den oron försvann i och med att vi hade en regering som
              tog ansvar för att kompensera när det gällde antalet arbetstillfällen.
              I och med det ansvaret och att man från statligt håll visade man
              att ville satsa på regionen kom också privata jobb. Då vågade
              man satsa. De här sakerna hänger ihop. Den statliga närvaron gör
              att det bildas andra företag. På så sätt tycker jag att vi båda
              måste ta ett ansvar.
            </seg>
            <seg xml:id="i-84d6c85b5854437e-0">
              Jag känner inte igen beskrivningen att vi skulle ha lokaliserat
              ut en massa företag som sedan står helt utan kompetens. Den bilden
              stämmer inte. Det var en stor debatt inför omlokaliseringen av
              de statliga företagen Arbetslivsinstitutet var ett av flera. Alla
              sade: Det finns ingen kom-petens. Det finns inga kompetenta människor
              som ville bo ute i landet, utan alla kompetenta och välutbildade
              människor verkar vilja befinna sig här i Helsingfors.
            </seg>
            <seg xml:id="i-a8d87f6388718532-0">
              Jag menar att det är precis tvärtom. Många har tvingats flytta
              till Helsingfors därför att det inte finns jobb ute i landet.
              Folkhälsoinstitutet var en av de myndigheter som uttryckte farhågor,
              men det visade sig vara den motsatta situationen. Kompetens fanns
              på orten, och det fanns också kompetenta människor utbildade efter
              efterfrågan som ville flytta dit.
            </seg>
          </u>
          <note type="speaker" xml:id="i-66ac47a7352ab726-0">
            Anf. 75 KARIN PILSÄTER (fp) replik:
          </note>
          <u who="karin_pilsater_e191db" xml:id="i-ebf7f7df684a89cc-0" next="cont">
            <seg xml:id="i-bea24c00fec94ab9-0">
              Fru talman! Jag vill ta tillfället i akt och begära replik eftersom
              det vore olyckligt om den här diskussionen slutar med att en väldigt
              stor oro underblåsts och med att missförstånd sprids om hur de
              här frågorna är på väg att landa.
            </seg>
            <seg xml:id="i-82c3ba7c633594cc-0">
              I det här betänkandet tar vi ställning till regeringens proposition.
              Men vi har också, precis som Marie Nordén lyft fram här från talarstolen,
              kommittédirektiven. De finns inte här och nu bland våra handlingar,
              utan det är ett material som regeringen har skrivit, med uppdrag
              till dem som ska sätta i gång med att lägga fram mer konkreta
              förslag om exakt hur den här myndighetsstrukturen ska byggas upp.
            </seg>
            <seg xml:id="i-58922496e55c10ed-0">
              Marie Nordén säger här att gles- och landsbygdsfrågorna är nedtonade
              i kommittédirektiven. Jag kan faktiskt inte alls hålla med om
              det. En frågas vikt mäts inte alltid efter längden på texten.
              Det är inte antalet ord som används i beskrivningen som är det
              avgörande.
            </seg>
            <seg xml:id="i-ad7e9be85bde9211-0">
              De här myndighetskommittédirektiven måste vara sådana att man
              på ett mycket konkret sätt går igenom alla frågeställningar som
              man i kommittén ska ta rätt på och arbeta fram förslag om. De
              här myndigheterna ska inte bara arbeta i landsbygdsdimensionen
              så att säga. De har också väldigt många andra uppdrag. Även det
              måste klargöras.
            </seg>
            <seg xml:id="i-e19ba7aa6d88c655-0">
              Man ska främja villkoren för jobb och företagande i storstädernas
              förorter. Jag tror att man kan göra det på ett utmärkt sätt utan
              att en del av verket måste vara lokaliserat till någon förort.
            </seg>
            <seg xml:id="i-6701ad7b1afb9d1d-0">
              Man ska främja internationell konkurrenskraft. Jag tror inte
              att man behöver vara lokaliserad utomlands för att kunna göra
              det.
            </seg>
            <seg xml:id="i-c11458b9e9c62ccc-0">
              Man ska främja kvinnors företagande och mycket annat. Kvinnors
              företagande ska främjas överallt.
            </seg>
            <seg xml:id="i-77d48e0089b3344b-0">
              Att det här skulle betyda att man tonar ned den delen av både
              Genomförandemyndighetens och Utvärderingsmyndighetens uppdrag
              stämmer alltså inte alls.
            </seg>
          </u>
          <note xml:id="i-f34d59393f531d67-0">
            Anf. 76 MARIE NORDÉN (s) replik:
          </note>
          <u who="karin_pilsater_e191db" prev="cont" xml:id="i-1228417c0e9f9842-0">
            <seg xml:id="i-7cac3b1db0c6cee4-0">
              Fru talman! Jag sprider ingen oro. Jag ger uttryck för den oro
              som finns hos personalen och som de framfört till oss. Om längden
              på texten eller vad som står i texten inte avspeglar eller visar
              hur viktigt ett visst område är undrar jag hur man i en text visar
              på vikten av ett område så att utredaren vet var vikten ska ligga
              för att föra ut myndigheten.
            </seg>
            <seg xml:id="i-ff7a9043aea9ff65-0">
              Det är viktigt att i debatten ta upp direktiven, för de är en
              förlängning av det som vi i dag beslutar om. De nämns i betänkandet,
              och då måste de lyftas fram och också debatteras. Vi måste visa
              intresse för vad som händer när vi fattat beslutet, hur regeringen
              följer upp arbetet. Därför tar jag upp dem. Vi är inte överens,
              men jag tycker att det som står i direktiven är viktigt, alltså
              på vilket sätt regeringen lägger fram tyngdpunkten för dem som
              ska utreda frågan.
            </seg>
            <seg xml:id="i-66c34b0007b54a37-0">
              Jag säger inte att kompetens, det perspektiv som ges till en
              myndighet och det som efterfrågas, är avgörande för var man befinner
              sig. Däremot finns det ett stort värde i att vi har statlig verksamhet
              och statliga myndigheter ute i landet. Det är avgörande för utvecklingen
              i regionerna både när det gäller den offentliga sektorn och också
              den privata sektorn, precis som jag sade tidigare i debatten med
              Karin Pilsäters allianskamrat. Det perspektivet får vi inte glömma.
            </seg>
            <seg xml:id="i-e31f96f85088cfac-0">
              Att säga att vi inte har några myndigheter i förorterna men att
              vi trots det har en förortspolitik är att lite grann raljera.
              Det är inte det vi talar om, utan vi anser att perspektivet, kompetensen
              och kunskapen är viktiga. Lokaliseringen är emellertid viktig
              för ortens utveckling.
            </seg>
          </u>
          <note type="speaker" xml:id="i-8f0bfc41381e7071-0">
            Anf. 77 KARIN PILSÄTER (fp) replik:
          </note>
          <u who="karin_pilsater_e191db" xml:id="i-ebf7f7df684a89cc-1" next="cont">
            <seg xml:id="i-c5c9b06362f207ba-0">
              Fru talman! Självklart är direktiven viktiga. Jag försökte klargöra
              för eventuella åhörare och läsare av kommande protokoll att den
              texten och det materialet inte finns med i handlingarna och att
              det därför är svårt att ta ställning till dem på egen hand. I
              så fall får man bestämma dem från Regeringskansliet.
            </seg>
            <seg xml:id="i-3d0f3def3df7c40d-0">
              Jag var inte alls raljerande. Anledningen till att oron blåses
              under är att man tror att det finns en ambition att flytta verksamheter
              från Östersund. Det är det som ligger bakom. Varför skulle den
              ambitionen finnas? Ja, till exempel för att man tyckte att man
              behövde ett förortsperspektiv på plats. Jag tror inte att det
              behövs, och det finns därför ingen anledning att känna en sådan
              oro.
            </seg>
            <seg xml:id="i-d4958d5cc9da6492-0">
              Det är kostsamt att flytta myndigheter. Det också kostsamt på
              så sätt att det sliter på personalen. Nu har man redan gått igenom
              den processen så varför skulle man sätta i gång med den en gång
              till, helt i ogjort väder? Om det finns en bra samlad kompetens
              inom myndigheterna och det dessutom byggs upp en kompetens kring
              dem skulle det vara dumt att flytta på dem. Det skulle vara kontraproduktivt.
              Syftet med reformeringen är att göra verksamheterna effektivare
              så att man kan nå bättre mål. Att då börja flytta runt verksamheterna
              vore helt bakvänt eftersom man vet att det alltid innebär en nedgång
              i effektiviteten, ofta under ganska lång tid. Det vore helt enkelt
              dumt att sätta i gång en sådan flyttverksamhet igen.
            </seg>
            <seg xml:id="i-7ec36587fe7cc5fe-0">
              Jag vill betona att det inte finns några skäl att tro, vare sig
              rationellt eller konspiratoriskt, att detta görs i syfte att flytta
              på personal och arbetstillfällen. Syftet med verksamheterna är
              att de ska vara behjälpliga i näringspolitiken, den regionala
              utvecklingspolitiken generellt, för hela Sverige.
            </seg>
          </u>
          <note xml:id="i-9a80bd12b3adebaa-0">
            Anf. 78 MARIE NORDÉN (s) replik:
          </note>
          <u who="karin_pilsater_e191db" prev="cont" xml:id="i-1228417c0e9f9842-1">
            <seg xml:id="i-8a6023efcbd380ea-0">
              Fru talman! Det känns jättebra att Karin Pilsäter åter klargör
              att det inte ska flyttas någon verksamhet från Östersund. Jag
              hade önskat att man varit lika tydlig i betänkandet. Om riksdagen
              verkligen poängterat det i betänkandet hade oron inte varit lika
              stor.
            </seg>
            <seg xml:id="i-d635d683d18325b1-0">
              Det är inte oviktigt vad myndigheten ska göra och vilket perspektiv
              som kommer att läggas på gles- och landsbygdsfrågorna. Det är
              där min oro egentligen ligger, alltså vad som står i direktiven
              och den förskjutning som skett. Det jag ger uttryck för är, som
              jag sade tidigare, personalens oro. Jag försöker vara personalens
              röst vad gäller den oron.
            </seg>
            <seg xml:id="i-c0611dac629bb8be-0">
              Jag bär inte med mig någon konspiratorisk teori. Det känns bra
              att Karin Pilsäter, precis som näringsministern, egentligen lovat
              personalen att ingen behöver oroa sig för jobben. Den signalen
              är jätteviktig. Varje organisationsförändring och strukturförändring
              som berör ens arbetsplats skapar naturligtvis oro, och det måste
              vi ha förståelse för. Men när det gäller gles- och landsbygdsperspektivet
              tycker jag att det finns all anledning att bevaka vad som händer
              med de nya myndigheterna.
            </seg>
            <seg xml:id="i-6cbb1fdf48997b7a-0">
              Om man inte tittat på direktiven tycker jag att man ska göra
              det. Sedan följer vi det arbetet, för det är vårt ansvar i riksdagen
              att försäkra oss om att dessa frågor kommer att få lika stort,
              om inte större, värde. Förhoppningsvis kan vi tillsammans med
              regeringen ta till oss de analyser som den kompetenta personalen
              gör. Då skulle kanske politiken från regeringens sida se lite
              annorlunda ut.
            </seg>
          </u>
          <note type="speaker" xml:id="i-47a07a9743215180-0">
            Anf. 79 JAN ANDERSSON (c):
          </note>
          <u who="jan_andersson_a74953" xml:id="i-0e6343aedadaf19d-5">
            <seg xml:id="i-dbd30f17911a9840-0">
              Fru talman! Det betänkande vi nu debatterar handlar om det förhållandevis
              smala området ny förvaltningsstruktur. Som vi hört i debatten
              rör det sig även om lite andra områden. Jag ska försöka att dels
              lite grann förhålla mig till det som sagts i debatten, dels, självklart,
              till det som är det hyfsat smala ärendet.
            </seg>
            <seg xml:id="i-deec99c9510bcec4-0">
              Beträffande den nya förvaltningsstrukturen har regeringen i detta
              ärende, precis som i andra ärenden när det gäller förhållandet
              till de statliga myndigheterna, haft ingången att vi ska göra
              det effektivare och bättre för medborgarna. Det hela ska bli mer
              överskådligt, och det ska vara lättare att ha kontakter med de
              statliga myndigheterna. Vi ser nu att förslaget om en samordning
              av Nutek, Glesbygdsverket, ITPS och delar av Konsumentverket kommer
              att kunna möta de målsättningar vi satt upp, nämligen färre och
              effektivare statliga myndigheter.
            </seg>
            <seg xml:id="i-d5b7e9e895f7dd4c-0">
              När det gäller översynen av ITPS utlandsverksamhet kan man ibland
              få intrycket att vi skulle samla in allt folk som finns utrikes
              för att spara pengar. Det är definitivt inte det vi säger i betänkandet,
              utan vi vill göra en översyn av verksamheten.
            </seg>
            <seg xml:id="i-4653e4184cff0146-0">
              Den statliga närvaron är viktig; det tror jag att vi alla är
              överens om. Samtidigt förändras vårt beteende när det gäller kraven
              på den statliga servicen precis som det gör när det gäller kraven
              på till exempel bankverksamhet. För omkring 20 år sedan, när jag
              började tjäna egna pengar, var jag en hyfsat frekvent gäst hos
              Föreningsbanken i mitt hemlän. Numera heter den inte Föreningsbanken.
              Det namnet är ändrat. Mitt användande av bankens tjänster har
              i grunden förändrats. Jag drar nytta av betydligt fler tjänster
              via nätet. Jag gör det på den tid jag vill och får en rätt bra
              service. Besöken på bankkontoret är i dag ganska få jämfört med
              för 20 år sedan. Det statliga sättet att ge service exempelvis
              i försäkringsärenden har förändrats på samma sätt som den kommersiella
              servicen.
            </seg>
            <seg xml:id="i-661a77e704d5b815-0">
              För att inte drabbas av en missuppfattning vill jag vara tydlig
              med att säga att det är staten som skapar tillväxt. Staten kan
              vara hjälpande och pusha på en god tillväxt i hela landet. Men
              när det gäller skapande av tillväxt i hela landet är det duktiga
              entreprenörer som definitivt är ryggraden i att skapa den långsiktiga
              tillväxten. Vi gör på en rad områden insatser för att göra det
              enklare och roligare att vara företagare. Förändringarna i myndighetsstrukturer
              när det gäller Glesbygdsverket och de myndigheter som här har
              nämnts är ett led i att göra det enklare och tydligare för våra
              medborgare.
            </seg>
          </u>
          <note xml:id="i-ff05f804ba0e04d9-0">
            Mot denna bakgrund vill jag yrka bifall till förslaget i utskottets
            betänkande och avslag på reservationerna.
          </note>
          <note type="speaker" xml:id="i-b0bac3f97060d07a-0">
            Anf. 80 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-5">
            <seg xml:id="i-04e51a1a623a7f5c-0">
              Fru talman! Anledningen till att jag har begärt ordet är diskussionen
              om indragningen av verksamheten i utlandet. Jan Andersson nämnde
              det bara lite kort och sade att det sker en översyn av verksamheten.
            </seg>
            <seg xml:id="i-a6260b8ea9842f5f-0">
              Men Maria Plass sade i sitt sista inlägg, som jag inte hade möjlighet
              att kommentera, att Socialdemokraterna har stor tilltro till statliga
              lösningar när det gäller representation i utlandet för de här
              tjänsterna, men att det finns andra lösningar.
            </seg>
            <seg xml:id="i-9c497036add79f0d-0">
              Eftersom nu Jan Andersson ingår i samma regeringsunderlag förutsätter
              jag att han har samma information som Maria Plass. Därför undrar
              jag: Hur ser de andra lösningarna ut som den borgerliga regeringen
              planerar att använda sig av?
            </seg>
          </u>
          <note type="speaker" xml:id="i-0869b04ac2be005d-0">
            Anf. 81 JAN ANDERSSON (c) replik:
          </note>
          <u who="jan_andersson_a74953" xml:id="i-0e6343aedadaf19d-6">
            <seg xml:id="i-6a2912b38accf789-0">
              Fru talman! Även om vi ingår i samma regeringsunderlag är vi
              inte samma personer. Maria Plass får väl svara för sig.
            </seg>
            <seg xml:id="i-185d7f75040ec52e-0">
              Jag vill utifrån min utgångspunkt inte föregripa den översyn
              som nu ska göras. Det jag däremot vänder mig emot är att man försöker
              ge bilden att vi drar oss tillbaka utan att inse konsekvenserna.
              Jag kan lova Krister Örnfjäder att utrikeshandel och exportmöjligheter
              definitivt står högt på dagordningen för alliansregeringen.
            </seg>
          </u>
          <note type="speaker" xml:id="i-9bec5de199bf46f0-0">
            Anf. 82 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-6">
            <seg xml:id="i-2bd23a268e9e0a31-0">
              Fru talman! Jag tvivlar inte på att det står högt på dagordningen.
              Frågan är bara när man går från ord till handling och hur den
              handlingen ser ut.
            </seg>
            <seg xml:id="i-b8b76afef5b97ecc-0">
              I tidigare inlägg har ni sagt att vi bara pekar på att man lägger
              ned ambassader och att ni i stället plockar fram nya någon annanstans.
              Det resonemanget köper inte jag. Om vi minskar vår närvaro exempelvis
              i Afrika hjälper det inte om vi ökar den i tidigare Östeuropa.
              Det är ingen lösning på problemet. Jag hade kunnat förstå det
              om det hade varit så att man behållit representationen i Afrika
              och utökat den i Östeuropa. Då hade jag kunnat se det som en offensiv
              satsning.
            </seg>
            <seg xml:id="i-bfc17715d640a3a6-0">
              Att ni är olika personer är jag väl medveten om. Men ni tillhör
              samma regeringsunderlag. Det borde rimligen vara så att ni då
              också har samma information. Det borde vara så, eftersom ni själva
              har gett uttryck för att ni är så samkörda. Ni borde även i detta
              fall ha en gemensam åsikt.
            </seg>
            <seg xml:id="i-a0154ce0aaf07997-0">
              De saker jag nu har nämnt borde kunna innebära att Jan Andersson
              kan ge mig den information som tydligen Maria Plass sitter inne
              med, eftersom den informationen borde vara tillgänglig för samtliga
              fyra partier i regeringsunderlaget. Jag tycker inte att det är
              någon orimlig ståndpunkt från min sida att fråga efter den, eftersom
              hon lämnade den synpunkten i ett läge i debatten där jag inte
              hade möjlighet att ställa någon följdfråga.
            </seg>
            <seg xml:id="i-b14b606dc51a4b81-0">
              Frågan kvarstår: Hur ser de andra lösningarna ut om staten nu
              ska dra sig ur?
            </seg>
          </u>
          <note type="speaker" xml:id="i-8d56c8bdd47b4150-0">
            Anf. 83 JAN ANDERSSON (c) replik:
          </note>
          <u who="jan_andersson_a74953" xml:id="i-0e6343aedadaf19d-7">
            <seg xml:id="i-f9e42184384d223e-0">
              Fru talman! Det får väl stå för Krister Örnfjäder om tolkningen
              är att den statliga sidan ska dra sig ur. Precis som jag säger
              är det definitivt så att vi kommer att ha ett starkt statligt
              engagemang i export- och handelsfrågor även fortsättningsvis.
            </seg>
            <seg xml:id="i-8c0f86bfcc55b5d8-0">
              När det gäller att etablera nya ambassader, i nya länder eller
              på nya platser, är det så att man om man sitter i opposition och
              har obegränsat med resurser kan starta så många ambassader man
              vill på papperet. Men med detta är det precis som med annat. Det
              finns begränsade resurser även till denna verksamhet. Därför gäller
              det att lokalisera de resurserna till de platser där de gör allra
              störst nytta.
            </seg>
          </u>
          <note type="speaker" xml:id="i-d79868e58d9bc321-0">
            Anf. 84 ERIK A ERIKSSON (c):
          </note>
          <u who="peter_eriksson_83518c" xml:id="i-f69d162e7cecabf7-0" next="cont">
            <seg xml:id="i-bab28e3681140bb6-0">
              Fru talman! Ledamöter och åhörare i detta gamla land och övriga
              intresserade! Jag tillhör inte näringsutskottet, men är väldigt
              intresserad av de här frågorna. Det är glädjande att få läsa betänkandet
              och ta del av det inför voteringen. Jag tackar för debatten, som
              har varit upplysande, och hoppas att tittare hemma i stugorna
              och andra åhörare har fått insikt i frågan. Jag tycker att ni
              har bidragit till det på ett bra sätt.
            </seg>
            <seg xml:id="i-0e68e5d556563498-0">
              Alliansen gick till val på ett antal frågor. För mig som centerpartist
              är utgångspunkten enkel. Äganderätten är otroligt viktig. Fritt
              företagande i hela landet ska ges goda möjligheter. Arbetslinjen
              gäller för alliansen också. Statens service gentemot medborgarna
              ska vara rimlig och serviceinriktad. Samtidigt har vi miljökvalitetsmålen,
              som har berörts och är viktiga.
            </seg>
            <seg xml:id="i-235165b7f1321a7a-0">
              Jag ska inte beröra allt detta på denna korta tid, men vill ändå
              säga något.
            </seg>
            <seg xml:id="i-9254e40d1e995a03-0">
              Sverige är ett oerhört exportberoende land. Våra hamnar är kolossalt
              viktiga. Jag tänker på Gotland och Göteborg, som har viktiga handelshamnar.
              Gotland har god växtkraft, och då tänker jag inte bara på jordbruk
              och livsmedelsproduktion. Det finns ett företagarklimat som är
              väldigt gott på Gotland. Göteborgs hamn har en fantastiskt viktig
              funktion.
            </seg>
            <seg xml:id="i-b08563d074d05e43-0">
              Var kommer då betänkandet in i den diskussionen? Jo, det är så
              att vi behöver ha en myndighetsutövning som är effektiv och lyssnande
              och som inte bankar lagtext i skallbasen på företagare och andra
              medborgare.
            </seg>
            <seg xml:id="i-394b52ca6e83a035-0">
              Jag har stor förhoppning om att det kommer att bli en bra samhällsservice
              när man slår samman de här myndigheterna, att den blir mer effektiv
              och lyssnande. Jag har stora förhoppningar om det. Jag är glad
              att förslaget ser ut som det gör. Det behöver nämligen vara så
              att man ibland reviderar och går vidare.
            </seg>
            <seg xml:id="i-e8a03e33628d1898-0">
              Exporten ska kunna stärkas också. I diskussionen om glesbygd
              låter det ibland som att allt utanför Helsingfors skulle vara
              glesbygd, och det är inte sant. Det finns många landsorter där
              det går förträffligt bra och där det inte finns någon arbetslöshet.
              Det finns ingen arbetskraft; det är det som är bristen och problemet
              i stället. Vår exportindustri går väldigt bra. Detta ska vi glädjas
              åt, men vi ska samtidigt vara beredda på att nya företagare behöver
              få stöd för att kunna etablera sig.
            </seg>
            <seg xml:id="i-18e31e92b52a9dc9-0">
              Jag vill ta ett exempel där människors drivkraft är väldigt god
              och fungerar även utan att samhället är med och jobbar.
            </seg>
            <seg xml:id="i-6c4345b954771f69-0">
              I Säffle gräver man ned optisk fiberkabel. Man sade att det inte
              kommer att bli något bredband i Säffle i alla fall. Men det blir
              det nu på landsbygden, tack vare ekonomiska föreningar och ett
              lokalt engagemang. Det tycker jag är fantastiskt och ett bra exempel
              på att det lokala engagemanget kan fungera. Det är inte alltid
              besluten som fattas här som är drivkraften som får människor att
              agera och gör att människor får bäst hjälp. Men vi ska ge möjligheter
              genom beslut om lagar.
            </seg>
            <seg xml:id="i-56116e0c7ea830f0-0">
              Myndighetsutövningen är viktig. Jag uppmärksammade ett antal
              orosmoln förut i debatten. Oro kan vi känna, och människors oro
              ska vi ta på allvar, fru talman. Det är viktigt. Det var något
              sympatiskt i tidigare inlägg.
            </seg>
            <seg xml:id="i-8d6914113db9b6e1-0">
              Samtidigt behöver vi se möjligheterna. Hur kan vi då hjälpa till
              på ett effektivt sätt? Att beskatta är vi duktiga på. Vi har hög
              skatt i Sverige, och det ska nog så vara. Men vi får inte glömma
              att uppskatta och stötta. Staten ska inte vara bara en myndig
              röst, utan ska hjälpa och stötta medborgarna. Det är kolossalt
              viktigt. Därför behövs den nya myndigheten och de två ledare som
              det blir av de fyra myndigheter vi har.
            </seg>
            <seg xml:id="i-3d0d3136102a1ba1-0">
              Jag yrkar bifall till förslaget i näringsutskottets betänkande
              och ser fram emot utvärderingarna.
            </seg>
          </u>
          <note xml:id="i-fe4f51f31f4d2122-0">
            Anf. 85 MARIE NORDÉN (s) replik:
          </note>
          <u who="peter_eriksson_83518c" prev="cont" xml:id="i-d7a12abc2591c2eb-0">
            <seg xml:id="i-5edd6c058e7569e8-0">
              Fru talman! Erik A Eriksson säger att han är väldigt glad över
              betänkandet. Det får stå för herr Eriksson.
            </seg>
            <seg xml:id="i-85249bb2147e390c-0">
              Han pratar om statlig service i hela landet och att vi ska ha
              lyssnande myndigheter. Det är jätteviktigt. Han nämner också att
              vi ska ha hjälpande och stöttande myndigheter. Men för att kunna
              ha det måste man också ha en politik som är lyssnande och en regering
              som är stöttande för hela landet.
            </seg>
            <seg xml:id="i-c6288d984d569e0b-0">
              Då tänker jag på statens stöd till service över huvud taget och
              undrar om Erik A Eriksson tycker att vi har en lyssnande regering
              som går från ord till handling, som säger sig vara stöttande.
            </seg>
            <seg xml:id="i-96e9d0d7812462e6-0">
              Jag tänker på en debatt i kammaren nyligen, där näringsminister
              Maud Olofsson debatterade frågan om mackar och mackdöden ute i
              landet. Flera debattörer tog upp behovet av en ökad service och
              framför allt av ett ökat stöd från regeringen. Ministern var upprörd
              över att vi krävde att det skulle användas skattepengar till det
              och tyckte att vi skulle skälla på och påverka oljebolagen. Då
              måste jag ställa frågan till Erik A Eriksson, som centerpartist
              och partikamrat till ministern, hur han ser på det statliga stödet
              och var det ska användas. Är det tänkt att vi med skattepengar
              ska stötta så att vi har service i hela landet, och i det här
              fallet bensin så att alla kan bo, tanka och faktiskt också komma
              som turister i hela landet?
            </seg>
          </u>
          <note type="speaker" xml:id="i-c9a0966822424275-0">
            Anf. 86 ERIK A ERIKSSON (c) replik:
          </note>
          <u who="peter_eriksson_83518c" xml:id="i-f69d162e7cecabf7-1" next="cont">
            <seg xml:id="i-cd1b30c087e4eee5-0">
              Fru talman! Tack för frågan, Marie Nordén. Du frågar egentligen
              rätt person, då jag bor mitt ute i skogen. Måhända skulle inte
              alla ens tänka sig att besöka den platsen. Vi bor ganska perifert
              i vissa människors ögon, men vi har livskvalitet, och jag trivs
              alldeles utomordentligt.
            </seg>
            <seg xml:id="i-48fbcb376ed2e3f5-0">
              Utifrån din frågeställning kan jag berätta att jag tidigare hade
              fem kilometer till närmaste bensinstation och att jag nu har 18
              kilometer. Jag tror att jag vet lite grann vad det här handlar
              om. Även om vi inte har samma avstånd som i Jämtland, vet jag
              lite grann vad det handlar om. Jag får åka ganska långt för att
              tanka min bil.
            </seg>
            <seg xml:id="i-c56ff96b99867e51-0">
              Det här är ett arv från den socialdemokratiska regeringen. Jag
              ska naturligtvis stå upp för den politik som nu förs, men låt
              mig säga att jag inte tänker yrka på några förslag om att staten
              ska starta bensinstationer. Jag är icke för ett sådant plansamhälle
              aldrig i världen! Däremot vill jag ge möjligheter för företagare
              att med F-skattsedel starta upp och driva bensinstationer och
              försöka få lönsamhet. Men det är inte alldeles enkelt.
            </seg>
            <seg xml:id="i-79cb8b712bbf2943-0">
              Utifrån den politik som drevs förut sitter många av mackägarna
              som också driver lanthandel med svartepetter, då saneringskostnaderna
              för gamla försyndelser är så höga. Detta känner naturligtvis ledamöterna
              till här i kammaren, men jag tror att det kan vara bra för debatten
              att nämna att det inte är något som har uppstått efter 2006 års
              val utan är ett gammalt arv från socialdemokratin. Jag vill påstå
              att ni inte tog något större ansvar för den här frågan.
            </seg>
            <seg xml:id="i-d20ca2ac21437fd9-0">
              Vilka ska då bedriva dessa mackar? Jo, det ska fria företagare
              göra. Det är inte något som vi i Sveriges riksdags kammare ska
              bestämma. Det är varje region och varje kommun som ska inventera
              var medborgarna tycker att det är lämpligt att ha en bensinstation,
              om det är i Klässbol det kan hända att det är det eller på någon
              annan plats. Det är icke en fråga för Sveriges riksdag.
            </seg>
          </u>
          <note xml:id="i-03040d19c9b82401-0">
            Anf. 87 MARIE NORDÉN (s) replik:
          </note>
          <u who="peter_eriksson_83518c" prev="cont" xml:id="i-d7a12abc2591c2eb-1">
            <seg xml:id="i-07b04ad32dbaa082-0">
              Fru talman! Vi bor båda två i glesbygd. Jag har också stor erfarenhet
              av långa avstånd och av att det inte finns service överallt, men
              livskvaliteten är väldigt hög.
            </seg>
            <seg xml:id="i-066ecd38b50760d0-0">
              Jag måste säga att det är magstarkt av Erik A Eriksson att anklaga
              oss för att vi skulle vilja ha statliga bensinmackar och att det
              är vår politik som gör att vi nu är i ett läge där bensinbolagen
              rationaliserar och anser sig ha för många bensinmackar. Till och
              med din minister och partikamrat använde det som förklaring till
              situationen i dag.
            </seg>
            <seg xml:id="i-ec2eeca67bdfd805-0">
              Det som vi och jag efterfrågar är att regeringen och staten går
              in och stöttar företagarna så att de kan ha kvar sina företag,
              precis som vi har gjort med annan service ute i gles- och landsbygd.
              Men i det här fallet är det samma tydliga besked från Erik A Eriksson
              som från partikamraten i regeringen, att här ska vi inte använda
              skattepengar till att gå in och stötta företag i glesbygd. Det
              tycker jag bara är att beklaga.
            </seg>
            <seg xml:id="i-990f7395385d6c84-0">
              Sedan skulle det vara jätteintressant att höra hur Erik A Eriksson
              ser på situationen nu när det har skett en centralisering av de
              statliga myndigheterna som gör att man får en sämre arbetsmarknad
              lokalt. Ska vi stötta och utveckla tillsammans och se till att
              vi har myndigheter ute i hela landet, som inte bara bevakar att
              det finns ett gles- och landsbygdsperspektiv i regeringens politik
              utan som också ser till att vi har en arbetsmarknad som attraherar
              många med olika bakgrunder i yrkesval?
            </seg>
          </u>
          <note type="speaker" xml:id="i-f536ec3636ec5297-0">
            Anf. 88 ERIK A ERIKSSON (c) replik:
          </note>
          <u who="peter_eriksson_83518c" xml:id="i-33eefb612d12a2ef-0">
            <seg xml:id="i-60821510e6ff7b90-0">
              Fru talman! Det finns nästan ingenting som förenar Marie Nordén
              och mig, tyvärr. Jag bor inte i glesbygd. Jag bor i en landsbygd
              med ganska många människor i vår by. Det är en skillnad. Redan
              där skiljer det sig åt. Ni vill ha ett glesbygdsverk därför att
              ni har ett von oben-per-spektiv. Det har inte vi. Vi har ett underifrånperspektiv
              där vi ser människors drivkrafter.
            </seg>
            <seg xml:id="i-3a9ac3b1919e5e3d-0">
              Ge människor F-skattsedel så ska ni se att det blir åka av! Det
              är ju det som är möjligheten. Ni har en så defensiv hållning.
              Det är bara frukten av att ni inte har gödslat era fruktträd tidigare.
              Frukten blir inget vi-dare bra. Jag är ledsen att säga det, men
              jag kan tyvärr inte hålla med dig på en enda punkt.
            </seg>
            <seg xml:id="i-0a7d6c9357d53396-0">
              Orsaken till att det inte finns bensinförsörjning i hela landet
              är att företagarpolitiken har varit så pass stram och beskattningen
              hög. Det har gjort att de människor som har bedrivit lanthandel
              tillsammans med bensinförsäljning har haft väldigt svårt att få
              något överskott och några vinster.
            </seg>
            <seg xml:id="i-383f2a68c076a3ed-0">
              Jag är glad att du ställer frågorna, för debatten visar att vi
              inte har samma syn. Här skiljer sig blocken åt. Alliansen har
              en annan politik. När Marie Nordén dessutom säger att det inte
              finns arbetskraft på landsbygden lever vi inte på samma ställen,
              för där jag kommer ifrån har vi arbetskraftsbrist. Det kan se
              så olika ut.
            </seg>
            <seg xml:id="i-8d9716e47ab774ec-0">
              Om jag alldeles kort får återgå till betänkandet i stället för
              att diskutera bensinstationerna, skulle jag vilja säga att det
              handlar om att ha en serviceinrättning som fungerar utifrån de
              behov som finns, och behoven ser olika ut.
            </seg>
            <seg xml:id="i-a385cd87f2be4ba6-0">
              Jag tycker ändå att det är bra att vi har haft debatten, och
              jag är glad att jag fick vara med i den. Det gläder mig verkligen.
            </seg>
            <seg xml:id="i-d43e8eee50df8765-0">
              Låt mig kort bara nämna också att synen på företagandet är det
              som skiljer oss åt i allra högsta grad. Och ska det bli fler arbetstillfällen
              på sikt nu pratar vi inte om ett år framåt behövs det många fler
              företagare, enmansföretagare men även fåmansföretagare som har
              några anställda.
            </seg>
            <seg xml:id="i-c68cc17cd390a6b9-0">
              Fru talman! Jag är glad att vi har belyst de här frågorna i debatten
              och ser fram emot den nya myndighetsförändringen.
            </seg>
          </u>
          <note type="speaker" xml:id="i-274f35b72175124d-0">
            Anf. 89 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-a14d9feb66d6bc41-7">
            <seg xml:id="i-a06b04acceb21dd0-0">
              Fru talman! Min avsikt var att begära replik, men det blir tydligen
              ett anförande, och jag ska hålla det väldigt kort.
            </seg>
            <seg xml:id="i-d271be1830fcc1a5-0">
              Jag vill fråga Erik A Eriksson: Om ni nu vore så angelägna om
              att det skulle finnas så många olika former av bensinbolag och
              olika ställen där man kan tanka sina bilar, varför tog ni då bort
              Klimppengarna som just var till för att göra det möjligt för bensinstationerna
              i bland annat glesbygden att vara kvar?
            </seg>
          </u>
          <note type="speaker" xml:id="i-78a30faf67eaf0fb-0">
            Anf. 90 ERIK A ERIKSSON (c) replik:
          </note>
          <u who="peter_eriksson_83518c" xml:id="i-33eefb612d12a2ef-1">
            <seg xml:id="i-c7d6557010b2bebe-0">
              Fru talman! Jag får tacka Krister Örnfjäder för frågan.
            </seg>
            <seg xml:id="i-c74fc4e664dd3463-0">
              Om det vore så enkelt att det bara handlade om Klimppengarna,
              men så är det inte. Som jag vet att flera ledamöter här inne väl
              känner till beslutade regeringen om extra anslag till biogasmackar.
              Vi behöver nämligen ha flera alternativ för drivmedelsförsörjning,
              inte bara på landsorten och i glesbygden utan även i staden, och
              det finns det genom satsningen på biogas. Det är faktiskt den
              som ger mest klimatnytta och har högre utväxling.
            </seg>
            <seg xml:id="i-33b62f15eed8706d-0">
              Hela sanningen ligger inte i Klimpsatsningen. Det var en satsning
              som gjorde mycket nytta på många ställen. Men då vill jag att
              vi samtidigt nämner att det kostade pengar att vara med i Klimp.
              Det fanns en egeninsats i detta. Men jag kan ge Krister Örnfjäder
              rätt i, för jag antar att du tycker att det var ett bra arbetssätt,
              att det fanns mycket nytta med Klimpsatsningarna.
            </seg>
          </u>
          <note type="speaker" xml:id="i-ee77ed241b96fc04-0">
            Anf. 91 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-8">
            <seg xml:id="i-258dec6fbf7d60e3-0">
              Fru talman! Då kanske man kan hoppas på att Erik A Eriksson tycker
              att det vore positivt om det infördes igen, så att vi kan göra
              det möjligt att skynda på den här processen. Som mycket riktigt
              nämndes är det bara en del, men det är många som säger till oss
              att det var en avgörande del, att dessa pengar skulle ha behövts
              för att hjälpa till i processen för att göra flera miljövänliga
              satsningar men också för att göra det möjligt för den här typen
              av mindre bensinstationer att finnas kvar.
            </seg>
            <seg xml:id="i-3215786d5229ae41-0">
              Det har i sin tur använts som ett argument för moderbolagen i
              bensinbolagen att säga: Vi kan inte göra så här stora satsningar
              längre, för det kommer inte att löna sig.
            </seg>
            <seg xml:id="i-27211c2df0666515-0">
              Kan jag tolka svaret så att Erik A Eriksson ställer upp på det
              här resonemanget och hjälper oss med det när vi nu för fram förslagen
              igen?
            </seg>
          </u>
          <note type="speaker" xml:id="i-c8d57ed9eaa53d83-0">
            Anf. 92 ERIK A ERIKSSON (c) replik:
          </note>
          <u who="peter_eriksson_83518c" xml:id="i-33eefb612d12a2ef-2">
            <seg xml:id="i-3a61904d6bc0ca58-0">
              Fru talman! Klimppengarna ska vi nog inte hoppas på i det här
              läget. Alliansregeringen har på flera punkter föreslagit hur man
              vill möta klimathotet. Satsningen på biogastappar är viktig. En
              biogastapp kostar un-gefär 3 miljoner kronor och är betydligt
              dyrare än en etanolpump.
            </seg>
            <seg xml:id="i-b99c9c7fd1180071-0">
              Jag talar inte riktigt för min sjuka mor, eftersom jag inte har
              någon mack där jag bor längre. Det handlar alltså inte om mig
              själv.
            </seg>
            <seg xml:id="i-401c953bda1d30ad-0">
              Låt mig reda ut det hela lite grann. Jag är ledamot av miljö-
              och jordbruksutskottet, och jag tycker att den här frågan är görviktig.
              Det finns de som står och väger och frågar sig om de har råd att
              bedriva sitt företag över huvud taget lanthandel ihop med bensinförsäljning
              som det brukar vara. Det är tufft för dem med den reform som infördes
              av Socialdemokraterna och Miljöpartiet under tidigare regering,
              med goda ambitioner, och som gick ut på att det skulle finnas
              en etanoltapp. Man säger nu att de ska klämma i och skaffa en
              biogastapp för 3 miljoner. Det finns inte på kartan för ett företag
              som kanske omsätter 1012 miljoner inklusive turistsäsong. Frågan
              är viktig även om det känns som om den kanske är utanför själva
              diskussionen om betänkandet. Jag uppskattar ändå att vi har diskussionen,
              för den är som sagt viktig.
            </seg>
            <seg xml:id="i-651e708e1b57d8f2-0">
              Många som bor i en storstad kanske inte riktigt har insyn i vad
              det handlar om i de mer glest befolkade områdena i Sverige. Mackar
              kommer att stängas även i städer, och vi kommer nog att märka
              att det kommer att bli viss upprördhet även där. Det lustiga är
              att i städer säljer bensinstationer massvis med korv med bröd
              och livsmedel medan det på landsbygden finns varken det ena eller
              det andra.
            </seg>
            <seg xml:id="i-26e22654a23276a1-0">
              Jag återkommer till mitt tidigare svar till Marie Nordén, och
              ger detsamma till Krister Örnfjäder: Inga statliga medel rakt
              av! Det handlar om att i första hand ge goda förutsättningar för
              företagare att verka som företagare över hela landet.
            </seg>
          </u>
          <note type="speaker" xml:id="i-67b0b85e8858b4ce-0">
            Anf. 93 KRISTER ÖRNFJÄDER (s) replik:
          </note>
          <u who="krister_ornfjader_cbfd0a" xml:id="i-a14d9feb66d6bc41-9">
            <seg xml:id="i-5e070f7b85331bf6-0">
              Fru talman! Jag kan i mitt sista inlägg här hålla med om att
              det handlar om mycket mer än så. Men eftersom Erik A Eriksson
              själv tog upp den delen som ett av problemen tycker jag att det
              fanns anledning att påvisa att ni själva har varit med och bidragit
              till att försämra förutsättningarna.
            </seg>
            <seg xml:id="i-0b5dc61bf980b690-0">
              Jag vill få med i diskussionen att detta inte bara handlade om
              etanol, utan om ett alternativt drivmedel. Men de flesta av de
              företag som sysslar med detta såg att det var lättast att hantera
              etanolen. Det blev billigast för dem att göra det med största
              möjliga utväxling på sin egen ekonomi. Men för vår del är det
              jättebra om de satsar på alternativa drivmedel över huvud taget.
            </seg>
            <seg xml:id="i-409fda039db52447-0">
              Vi sätter inga hinder för människor att starta företag. Vi vill
              hjälpa till så mycket som möjligt. Men vi ställer inte riktigt
              upp på tesen att man ska födas med beviset. Man ska ha lite större
              kunskaper än så för att kunna ta ansvar för den verksamhet som
              det innebär att vara egen företagare eller företagare med anställda.
            </seg>
          </u>
          <note xml:id="i-71132983716565f5-1">
            Överläggningen var härmed avslutad.
          </note>
          <note xml:id="i-ca3a27815ad11367-0">
            9 § Lag om signalspaning m.m.
          </note>
          <note xml:id="i-9a49ab7e2088ebfc-2">
            Föredrogs
          </note>
          <note type="speaker" xml:id="i-6e8099c10e90cecb-0">
            Anf. 94 ANDERS KARLSSON (s):
          </note>
          <u who="anders_karlsson_748720" xml:id="i-76010ea9946267d0-0">
            <seg xml:id="i-6fa4a430d65c9d5a-0">
              Fru talman! Låt mig inledningsvis göra tydligt att vi socialdemokrater
              sätter Sveriges militära alliansfrihet och säkerhet främst. Därför
              har vi ingen annan uppfattning än regeringen om att det behövs
              en stark försvarsunderrättelsetjänst. Vi menar också att Försvarets
              radioanstalt behöver moderna verktyg för att säkerställa allas
              vår säkerhet.
            </seg>
            <seg xml:id="i-4df12a02b05774a8-0">
              Men det måste förenas med ett starkt skydd för den enskilde.
              Man måste slippa bli avlyssnad eller övervakad utan rimliga skäl.
            </seg>
            <seg xml:id="i-286512a3a95057e7-0">
              I dag handlar vår säkerhetspolitik om förmågan att möta ett mycket
              bredare spektrum av tänkbara hot, risker och påfrestningar mot
              vårt samhälle. Den nya typen av hot och aktörer gör dagens och
              framtiden hotbild mer komplex än tidigare. Vi behöver säkerställa
              landets säkerhet men också säkerheten för de svenska män och kvinnor
              som deltar i internationella uppdrag för att trygga fred och säkerhet.
            </seg>
            <seg xml:id="i-bbd242ba3add3152-0">
              Därför vill vi anpassa den militära underrättelseverksamheten
              så att den kan möta dagens och framtidens hotbild. Men med det
              kraftfullt utökade mandat som den borgerliga regeringen ger den
              militära underrättelseverksamheten riskerar den att sammanblandas
              med bland annat polisens och säkerhetspolisens ansvar och verksamhet.
            </seg>
            <seg xml:id="i-b987dd153b1320c8-0">
              De förslag som regeringen nu lägger på riksdagens bord innebär
              att FRA ska få söka av trafik i kabel. Det rymmer möjligheter
              till starkt integritetskränkande åtgärder riktade mot enskilda.
              Därför krävs kraftfulla rättssäkerhetsgarantier och ett långtgående
              integritetsskydd.
            </seg>
            <seg xml:id="i-e17a64c0be1b02ab-0">
              Vi socialdemokrater anser inte att regeringens förslag uppfyller
              dessa krav. Av den anledningen vilandeförklarade oppositionen
              lagförslaget när det behandlades för ett år sedan. Nu har det
              gått ett år, och några förbättringar i regeringens förslag har
              inte gjorts under vilandeperioden. Det är samma förslag vi har
              att ta ställning till i dag som för ett år sedan. Därför vidhåller
              vi också det ställningstagande som vi gjorde för ett år sedan.
            </seg>
            <seg xml:id="i-f4c5d4e5bc0deebc-0">
              Fru talman! Vi sätter landets säkerhet främst. Därför behövs
              en försvars- och underrättelseverksamhet. Men det måste gå att
              förena med ett starkt skydd för den enskilde. Man ska slippa bli
              avlyssnad eller övervakad utan rimliga skäl.
            </seg>
            <seg xml:id="i-a169511d0ac83515-0">
              Det lagförslag som regeringen har lagt fram saknar detta skydd
              och är därför ett hot mot den enskildes integritet. Integritetsskyddet
              är inte godtagbart i regeringens proposition.
            </seg>
            <seg xml:id="i-383856a1e604c9f2-0">
              Det är av stor vikt att medborgarna har förtroende för försvars-
              och underrättelseverksamheten då den ytterst finns till för att
              skydda det svenska samhället. Vi ser det därför som oroande att
              beredningen av detta ärende inte har varit så grundlig som en
              fråga av denna karaktär kräver.
            </seg>
            <seg xml:id="i-597531b6a0d2d65e-0">
              Fru talman! Vi socialdemokrater anser att en parlamentarisk kommitté
              bör tillsättas för att se över hur integritetsskyddet ska kunna
              stärkas. Därefter bör regeringen återkomma till riksdagen med
              ett nytt lagförslag om signalspaning. Därför yrkar jag avslag
              på lagförslaget, punkt 1, i betänkandet.
            </seg>
          </u>
          <note xml:id="i-6c2b70e425b9352c-0">
            I detta anförande instämde Ann Arleklo, Mats Berglind, Kerstin
            Engle, Michael Hagberg, Inger Jarl Beck, Peter Jonsson, Åsa Lindestam,
            Marie Nordén, Göran Persson i Simrishamn, Marina Pettersson, Eva
            Sonidsson, Karin Åström och Krister Örnfjäder (alla s).
          </note>
          <note type="speaker" xml:id="i-5b891770e850c036-0">
            Anf. 95 ALICE ÅSTRÖM (v):
          </note>
          <u who="alice_astrom_01eda6" xml:id="i-70995fbd3500002b-0" next="cont">
            <seg xml:id="i-92e65c5a2813cad5-0">
              Fru talman! Jag vill inleda debatten med att yrka avslag på punkt
              1 i betänkandet med andra ord ett klart och tydligt avslag på
              förslaget.
            </seg>
            <seg xml:id="i-412ee691d24feeea-0">
              I dag är det en dag då det har varit lätt att fastna i den politiska
              dramaturgin. Ett fåtal röster om man ska vara exakt är det fyra
              stycken som krävs för att ändra majoriteten i denna fråga. Det
              blir lätt så att det politiska spelet tar över själva sakfrågan.
              Enskilda borgerliga ledamöter som jag vet tycker att skyddet för
              den personliga integriteten ska vara starkt har utsatts för hårda
              påtryckningar i den offentliga debatten men också här i riksdagen.
            </seg>
            <seg xml:id="i-9565682c29ac1c6b-0">
              För oss i Vänsterpartiet är det klart och tydligt att det inte
              är enskilda ledamöter som man ska kritisera i dag. Frågan bör
              ställas till Centerpartiet: Hur kan Centerpartiet med sitt öppenhetsmanifest
              ställa sig bakom ett lagförslag som är ett av de mest långtgående
              avlyssningsförslagen i hela världen? Och hur kan Folkpartiet,
              som har en gammal liberal tradition, göra det? Jag ska erkänna
              att när jag kom in i riksdagen 1994 hade jag en mycket stark allierad
              i frågor som rör den personliga integriteten.
            </seg>
            <seg xml:id="i-de6fb691419753a6-0">
              Den personen var, hör och häpna, Johan Pehrson, Folkpartiets
              gruppledare som höll den liberala fanan högt skyddet för den personliga
              integriteten, skyddet för den enskilda individen. Den allierade
              saknas här i dag.
            </seg>
            <seg xml:id="i-8e4a92b82fcef3bb-0">
              När jag kom in i riksdagen 1994 var Gun Hellsvik från Moderaterna
              justitieutskottets ordförande. Konstigt nog enades vi från Vänsterpartiet
              och Moderaterna om att frågan om skyddet för den personliga integriteten
              höll på att urholkas i Sverige och om att kraven på buggning,
              på mer övervakning, mer kameror som debatten då handlade om, var
              så viktiga frågor att man var tvungen att ta ett helhetsgrepp.
              Vi hade en gemensam reservation, Gun Hellsvik och jag, om att
              man skulle inrätta en integritetsskyddskommitté som skulle granska
              hur integritetsskyddet fungerade i Sverige och hur det urholkades
              innan man tog flera steg framåt när det gäller lagstiftning. Då
              var Moderaterna i det läget till och med beredda att säga att
              vi bör vänta med buggning.
            </seg>
            <seg xml:id="i-095ff554130e1a18-0">
              Skillnaden mellan buggning, som är polisens verktyg, och det
              förslag som vi ska ta ställning till i dag är att när det gäller
              buggning skulle man vara skäligen misstänkt för ett grovt brott.
              Det ska vara domstolsprövning på om polisen får använda verktyget.
              I det här förslaget går man så långt att det går att avlyssna
              alla utan någon misstanke om brott. Vi ska fiska efter att kanske
              fånga en och annan. Med det argumentet är man beredd att riskera
              att hela svenska folkets mejltrafik, telefontrafik, all chatt,
              nyhetssidor var och en läser, fångas upp och granskas.
            </seg>
            <seg xml:id="i-3cf546c924871f12-0">
              De som är för förslaget i dag kommer att säga att vi kritiker
              överdriver och överdramatiserar det här; så här är det inte alls.
              Rättssäkerhetsgarantier finns ju. Vi har tillsatt en nämnd där
              till och med de politiska partierna får ha en representant med
              i den nämnd som ska ge tillstånd till avlyssningen.
            </seg>
            <seg xml:id="i-82a547ddda859a48-0">
              Det är inte sant. Det kan inte finnas några rättssäkerhetsgarantier
              i världen som kan skydda en befolkning om man ger en möjlighet
              att inrätta ett gigantiskt avlyssningssystem. Det är ett skifte
              som är omvälvande. Från att ha använt tvångsmedel mot sådana som
              är skäligen misstänkta går man till att ge större rättssäkerhetsgarantier
              för dem som har begått grova brott än vad det kommer att bli för
              den svenska befolkningen med det här förslaget.
            </seg>
            <seg xml:id="i-9de0d70c10a751fa-0">
              Är det bara Vänsterpartiet som tycker så här? Nej, och jag vill
              här i talarstolen rikta ett stort tack till alla människor som
              har engagerat sig i den här frågan och som vill slåss för sina
              demokratiska rättigheter och för skyddet för sin personliga integritet.
              Jag påbörjade ett försök att svara alla som mejlade och tala om
              att Vänsterpartiet klart och tydligt kommer att rösta nej och
              uppmuntra människors engagemang i frågan. Vi politiker brukar
              kritisera medborgarna emellanåt att de är för lite intresserade
              av politik och politiska frågor. De politiska partierna pratar
              om svårigheter att få folk att bli intresserade av politik. Här
              har medborgarna visat ett engagemang utan dess like. Jag hoppas
              att det når fram till ledamöter i Sveriges riksdag. Så tack till
              allihop, även om jag inte kommer att kunna svara. Nu kan jag knappt
              öppna min e-post, för den är överöst av mejl från engagerade människor.
            </seg>
            <seg xml:id="i-b88beacd61d301d5-0">
              Fru talman! Förutom alla engagerade medborgare, hur ser det ut
              med resten av samhället? Ja, vi vet att Journalistförbundet är
              oerhört kritiska. Det här förslaget innebär att den som tar kontakt
              med en journalist och egentligen är skyddad i vår grundlag som
              ger meddelarfrihet inte blir garanterad detta skydd. De som är
              för förslaget kommer att säga att där har Alice Åström från Vänsterpartiet
              helt fel, för det står klart och tydligt i förslaget att all sådan
              korrespondens som fiskas upp omedelbart ska förstöras. Men bara
              genombrottet att någon har fiskat upp informationen gör att meddelarskyddet
              faktiskt urholkas. Det är inte bara svenska Journalistförbundet
              utan även europeiska som kritiserar förslaget.
            </seg>
            <seg xml:id="i-85726d6d37cc5085-0">
              Men vad säger andra organisationer i samhället, sådana som Vänsterpartiet
              kanske inte alltid lyfter fram? Hur säger Rikspolisstyrelsen?
              De säger i sitt remissvar: Förslaget tyder på en skrämmande brist
              på förståelse för de krav i fråga om skydd för den personliga
              integriteten som följer av regeringsformens och Europakonventionens
              skydd för de grundläggande fri- och rättigheterna. Det är vad
              Rikspolisstyrelsen säger.
            </seg>
            <seg xml:id="i-8798b86ad47a33a3-0">
              Vad säger då Säpo? Det är väl den organisation som har mest långtgående
              befogenheter när det gäller att skydda oss mot terrorism och skydda
              rikets säkerhet. Så här säger Säpo i sitt remissvar: Även om verksamheten
              benämns signalspaning är det viktigt att understryka att resultatet
              är detsamma som när polisen verkställer hemlig telefonavlyssning,
              det vill säga att det allmänna får ta del av en sådan kommunikation
              av personer som annars är skyddad mot avlyssning. Det är således
              fråga om en massiv telefonavlyssning. Förslaget innebär en kränkning
              av enskilds integritet som vida överstiger den kränkning som förslaget
              om buggning och preventiva tvångsmedel sammantaget innebär.
            </seg>
            <seg xml:id="i-ac08d8d175704207-0">
              Det här är vad Säpo säger i sitt remissyttrande om det lagförslag
              som vi ska ta ställning till i dag.
            </seg>
            <seg xml:id="i-6038e0f744078116-0">
              Det här borde göra att alla ledamöter i Sveriges riksdag faktiskt
              skulle dra öronen åt sig och känna: Nja, vi har nog inte landat
              så bra.
            </seg>
            <seg xml:id="i-cf4a0850ab8a4646-0">
              Det går inte att i efterhand försöka lappa och laga. Det har
              vi försökt många gånger tidigare. Kränkningen blir inte mindre
              för det, hur mycket vi än ska granska i efterhand. De borgerliga
              ledamöterna, framför allt Folkpartiet som vill jag rikta en fråga
              till, säger: Vi kommer att följa upp lagstiftningen. Om det är
              så att det behövs fler rättssäkerhetsgarantier, om det visar sig
              att det skydd som vi har satt upp inte är tillräckligt, är vi
              beredda att fatta nya beslut.
            </seg>
            <seg xml:id="i-3e53c76cc135b340-0">
              Min fråga till Folkpartiet blir: Hur många tycker ni ska få sina
              mänskliga rättigheter kränkta? Hur många människor är ni beredda
              att offra när det gäller skyddet för den personliga integriteten
              innan ni säger: Vi måste nog vidta några åtgärder till?
            </seg>
            <seg xml:id="i-d26a921a1f50c20d-0">
              Jag trodde att det för en liberal var självklart att inte lägga
              fram förslag som innebär att människor kan kränkas. Men det var
              då, det var inte nu.
            </seg>
            <seg xml:id="i-ec4ae926e12f1844-0">
              Fru talman! Majoriteten i försvarsutskottet säger att vi stärker
              rättssäkerhetsgarantierna ytterligare något i det här förslaget.
              Jag ska tala om hur kraftfullt man stärker dem. Det är inte så
              att man vill komma med ett tillkännagivande till regeringen, att
              riksdagen ska fatta beslut om det. Man säger att utskottet utgår
              från att regeringen meddelar närmare föreskrifter om ytterligare
              rättsäkerhets- och kontrollmekanismer. Man utgår ifrån. Man säger
              också att utskottet därutöver utgår från att regeringen lämnar
              årliga rapporter till riksdagen och redovisar en kontrollstation
              2011. Inte ens där vågar majoriteten se till att riksdagen fattar
              ett tydligt beslut i de här frågorna, utan man säger: Förlita
              er på denna sittande regering och på att de kommer att göra det
              här på ett bra sätt!
            </seg>
            <seg xml:id="i-53d39fb0f13ee27a-0">
              Fru talman! Jag måste säga att när man lägger fram ett sådant
              här förslag, som har varit vilande i ett år och där man har haft
              alla möjligheter att faktiskt göra förändringar utifrån den massiva
              kritik som funnits men där man ändå återkommer med samma förslag,
              tänker då inte Vänsterpartiet lita på och utgå ifrån att regeringen
              kommer att återkomma. Nej, för Vänsterpartiet finns det inget
              alternativ mer än att säga nej till förslaget i dag.
            </seg>
            <seg xml:id="i-a28e58e59710f3ff-0">
              Fru talman! Som vänsterpartist är jag faktiskt ganska van vid
              att bli anklagad. Vi har vår historia, och man kräver att vi vänsterpartister
              ska ta ansvar för den och för vad som hände i Sovjetunionen och
              i öststatsländerna. Man säger att vi i Vänsterpartiet inte har
              lärt någonting av vår historia.
            </seg>
            <seg xml:id="i-7bf9a9b15051f359-0">
              Men, fru talman, jag kan tala om att vi har lärt av vår historia.
              Vi har lärt att ett samhälle och ett system som övervakar och
              kontrollerar sina medborgare, som utgår ifrån att man alltid ska
              hysa misstankar mot sina medborgare, som måste bygga system för
              kontroll över sina medborgare, det är ett samhälle som inte kan
              försvaras och ett samhälle som aldrig kan överleva.
            </seg>
            <seg xml:id="i-e17add84ed2ee281-0">
              Vi har lärt av vår historia. Frågan är om majoriteten har lärt
              sig någonting av historien.
            </seg>
            <seg xml:id="i-c6868186b34d7bf3-0">
              Fru talman! Jag vill faktiskt också passa på att i den här debatten
              göra någonting jag inte har gjort i den här talarstolen tidigare.
              Det brukar inte ligga för mig att läsa dikter. Men utifrån den
              diskussion och den press som sätts på många ledamöter här, fastän
              jag tycker att pressen borde vara på deras partier som faktiskt
              förespråkar ett sådant här förslag, vill jag tillägna dessa ledamöter
              en dikt av Hasse Arvidsson. Den går så här:
            </seg>
          </u>
          <note xml:id="i-9ec33f4b961534e7-0">
            I anförandet instämde Josefin Brink, Wiwi-Anne Johansson, Kalle
            Larsson, Hans Linde och Gunilla Wahlén (alla v).
          </note>
          <note xml:id="i-87dc0a7367a47565-0">
            Anf. 96 ANDRE VICE TALMANNEN:
          </note>
          <u who="alice_astrom_01eda6" prev="cont" xml:id="i-1d53dbf41cf175ae-0">
            <seg xml:id="i-8cd8ef995f310746-0">
              Jag vill påminna om att det från läktaren inte får förekomma
              några applåder eller andra opinionsyttringar. Däremot har ledamöterna
              den rättigheten.
            </seg>
          </u>
          <note type="speaker" xml:id="i-220504e5f0bb4bc7-0">
            Anf. 97 PETER RÅDBERG (mp):
          </note>
          <u who="peter_radberg_980aa0" xml:id="i-215c8db775005588-0">
            <seg xml:id="i-f0c48668fb8e381e-0">
              Fru talman! Ärade tv-tittare, radiolyssnare och publik i kammaren!
              Jag vill också inledningsvis rikta mitt varma tack till alla dem
              som skickat de hundratals mejl jag har fått de senaste veckorna.
              De har varit till stor glädje.
            </seg>
            <seg xml:id="i-ec77632f025a46c1-0">
              Riksdagen står i dag inför ett av våra viktigaste beslut på många,
              många år. Det kanske till och med är den viktigaste fråga som
              vi har haft på årtionden.
            </seg>
            <seg xml:id="i-60f2e830ec282c89-0">
              Om riksdagen godkänner lagförslaget i morgon kommer Sverige att
              få en av världens största datorer som kommer att få full kontroll
              över ditt och mitt liv.
            </seg>
            <seg xml:id="i-ec23b3d6a10833cd-0">
              FRA-beslutet handlar om grundläggande demokratiska rättigheter
              för individen. Det har tagit många hundra år av politisk kamp
              att bygga upp vårt samhälle med rättssäkerhet och respekt för
              individens integritet. Den grundläggande fråga som den här debatten
              handlar om är om vi vill ge Försvarets radioanstalt, FRA, laglig
              rätt att avlyssna och registrera all elektronisk kommunikation
              som passerar Sveriges gränser. Det betyder i klartext att staten
              kommer att få obegränsad makt att övervaka och avlyssna sina medborgare
              när det gäller e-post, telefoni, mobil och sms.
            </seg>
            <seg xml:id="i-033b5d07b8eac812-0">
              FRA-lagen handlar om att försöka stoppa framtida terrordåd i
              Sverige och grov brottslighet. Det medel som regeringen väljer
              för att uppnå sitt mål är i princip att köra över en hundraårig
              kamp för individens rättigheter, trots att man vet att de länder
              som har genomfört det här systemet inte har lyckats. Det är som
              att skjuta mygg med en kanon.
            </seg>
            <seg xml:id="i-6b2dcdb45fed9084-0">
              I artikel 12 i FN:s deklaration om de mänskliga rättigheterna
              och Europakonventionens artikel 8 samt vår egen regeringsform
              finns skrivelser som skyddar oss från intrång. Det står följande:
              Ingen får utsättas för godtyckligt ingripande i fråga om privatliv,
              familj, hem eller korrespondens och inte heller för angrepp på
              sin heder eller sitt anseende. Var och en har rätt till lagens
              skydd mot sådana ingripanden och angrepp.
            </seg>
            <seg xml:id="i-44694a9262b0470b-0">
              Grundprincipen enligt människorättskonventionen är mycket tydlig.
              Vi har rätt att ha ett privatliv i fred utan att motivera det,
              som en mänsklig rättighet på samma nivå som rätten till liv. Detta
              är en grundläggande demokratisk princip: Var och en har rätt till
              ett skyddat privatliv som inte får utsättas för godtyckliga intrång,
              till exempel genom avlyssning, varken från staten eller från någon
              annan.
            </seg>
            <seg xml:id="i-3e9e57dbced15b67-0">
              Då kommer frågan om Sverige befinner sig i ett sådant läge där
              hotet från gränsöverskridande terrorism och brottslighet är av
              sådan art att man kan motivera en så här omfattande inskränkning
              mot de egna medborgarna. Jag utgår ifrån att de borgerliga politikerna
              och försvarsministern kommer att leda i bevis att sådant hot mot
              Sverige föreligger, när man nu lägger fram den här typen av omfattande
              lagförslag mot sina egna medborgare, ett förslag som innebär att
              man vill ha laglig rätt att kunna kontrollera samtliga svenskar.
            </seg>
            <seg xml:id="i-234fecd503858ad2-0">
              Fru talman! Det förslag som ligger på riksdagens bord innebär
              en lagfästning av just godtyckliga intrång i enskilda människors
              privatliv och i företags och organisationers korrespondens. Faktum
              är att förslaget innebär att intrånget i människors privatliv
              är värre än godtyckligt: Det är systematiskt och allomfattande.
            </seg>
            <seg xml:id="i-9cf234a681012f0e-0">
              Miljöpartiet tar avstånd från FRA-förslaget av tre huvudskäl.
              Det första skälet har jag talat om, nämligen att FRA får möjlighet
              att lyssna av hela svenska folket för ett mycket vagt ändamål,
              nämligen att jaga terrorister.
            </seg>
            <seg xml:id="i-0a2489fd1b2a10b1-0">
              Det andra skälet är att regeringen och den borgerliga riksdagsmajoriteten
              ändrar lagen och förutsättningarna för spaning för FRA. Genom
              att gå från yttre militära hot till yttre hot får FRA avlyssna
              egentligen vilken grupp eller person som helst med hjälp av lagen.
              Den enskilda människan är helt utlämnad till FRA:s godtycke, och
              vad som menas med yttre hot avgör FRA självt utan inblandning
              av någon annan. Varken folkvalda riksdagsledamöter eller vanliga
              medborgare kan med hjälp av lagen åberopa sin integritet. Det
              är liksom kört.
            </seg>
            <seg xml:id="i-b992e475486be6ac-0">
              Det tredje skälet är att regeringen medvetet har lämnat en lucka
              i lagen. Genom att det inte skrivs något i det nya lagförslaget
              om att det är förbjudet med aktiv spaning på organisationer eller
              privatpersoner kan vi inte heller här åberopa lagen på det här
              området om någon individ skulle bli avlyssnad. Det betyder också
              i klartext att man egentligen kan spana på vem som helst, hur
              mycket man vill och hur länge man vill.
            </seg>
            <seg xml:id="i-ad0f9a760d3ad95e-0">
              Regeringen och FRA-lagens förespråkare lovar att Försvarets radioanstalt
              enbart ska granska kabeltrafik mellan personer i Sverige och utlandet.
              Intern svensk trafik ska filtreras bort, säger man. FRA får inte
              avlyssna samtal eller datortrafik inom Sverige. Det får bara polisen,
              efter domstolsutslag.
            </seg>
            <seg xml:id="i-cd58d197ecc727c0-0">
              Men, fru talman, nationsgränserna på nätet är ren fiktion. Det
              är tekniskt omöjligt att skilja all inrikestrafik från utrikestrafiken.
              Jag kan citera Advokatsamfundets generalsekreterare Anne Ramberg
              som säger: Jag vill understryka en sak: det här är mer omfattande
              än vad man tillåter till och med i Bushs USA. Där har man numera
              infört en skyldighet att gå till domstol när man ska ägna sig
              åt signalspaning. Hon säger att det tekniska system som regeringen
              vill installera, en statlig superdator, hanterad av Försvarets
              radioanstalt, de facto kommer att avlyssna hela svenska folket.
            </seg>
            <seg xml:id="i-9f00a22587a9d424-0">
              Det diskussionen handlar om är vilken information de ska låta
              superdatorn dra ut och spara samt procedurerna för att hantera
              detta. Försvarsministern och regeringen vet att det räcker med
              att ändra några programrader för att dra ut och spara annan information
              när systemet väl är på plats.
            </seg>
            <seg xml:id="i-7bd13c99582efa7c-0">
              Om vi går till själva huvudfrågan igen, nämligen vilken orsaken
              är till att man vill införa just denna lag finner vi att det är
              för att försöka förhindra att terrorister och grov brottslighet
              kommer in i landet. Då blir det lite intressant att titta på hur
              terrorismen ser ut i dag. Läser man Financial Times, som förra
              veckan ägnade en hel sida åt al-Qaida och deras terrorhot, kan
              man notera att den bedömning de med flera gör är att al-Qaida
              är försvagat och, än viktigare, de ses inte som något strategiskt
              hot längre.
            </seg>
            <seg xml:id="i-6287a7a609a54ecf-0">
              I Storbritannien drar man liknande slutsatser. I sin nya säkerhetsstrategi
              skriver de att terrorismen förvisso är ett hot, men att den i
              nuläget inte når upp till ett strategiskt hot mot just deras land.
            </seg>
            <seg xml:id="i-80ce662b4e05f844-0">
              Michael Sheehan som tidigare har ansvarat för antiterrorverksamheten
              vid New York-polisen säger att al-Qaida är beroende av en psykologisk
              överreaktion från väst för att hitta näring åt sig självt. Det
              är kanske precis det vi gör i Sveriges just nu, nämligen överreagerar.
              Den logiska och självklara frågan till majoriteten blir återigen:
              Vad är det för hot ni ser vid horisonten, som de andra länderna
              inte ser, och som motiverar den här lagen? Det svaret är ni oss
              skyldiga.
            </seg>
            <seg xml:id="i-30f90923bd2651ed-0">
              De politiker som kan stå bakom FRA-lagen med största trovärdighet
              och konsekvens är de som gör det med hökens logik. Ni sätter på
              er autopilot, men ni glömmer att göra avvägningarna. Ni säger
              att ni ska ta ansvar för allt hemskt som skulle kunna hända, om
              det så kostar oss just det som ni säger att ni vill värna det
              öppna samhället.
            </seg>
            <seg xml:id="i-a829c6ddcd74e255-0">
              Förespråkarna säger att det är yttre hot, till exempel terrorism,
              som jag har varit inne på tidigare, som man vill bekämpa med just
              den här lagen. Men de som ska utföra arbetet, nämligen Säpo och
              polisen, är ju motståndare till den här lagen.
            </seg>
            <seg xml:id="i-8918c8e5e1dba402-0">
              Man bygger inte hus som ska klara enbart vackert väder. Man bygger
              hus som även ska kunna stå emot stormar och regn. Ett samhälle
              ska också byggas på stabil grund. Det kanske inom en snar framtid
              sitter främlingsfientliga personer vid makten. I Österrike har
              vi Jörg Haider och i Frankrike Le Pen. Det isar långt in i märgen
              när man tänker på vad dessa personer skulle kunna göra med en
              sådan informationsbank om de satt vid makten i Sverige.
            </seg>
            <seg xml:id="i-01e09e994a27021f-0">
              Den förra Säpochefen, Anders Eriksson, drar liknande slutsatser.
              Han säger att Sverige sedan den 11 september 2001 alltför okritiskt
              har följt USA:s långtgående antiterroråtgärder. Han säger vidare
              att terrorhotet mot Sverige är mycket lågt. Lagförslaget brister
              vad gäller rättssäkerheten, och han ifrågasätter om det är förenligt
              med grundlagen. Han har också synpunkter på den vaga definitionen
              yttre hot som FRA ska förhålla sig till.
            </seg>
            <seg xml:id="i-fd935af26cfbbc32-0">
              Det intressanta som också har kommit i veckan är att sökmotorjätten
              Google protesterar högljutt mot det förslag som nu ligger på riksdagens
              bord. På Google säger man att FRA passar bättre i diktatoriska
              länder som Kina och Saudiarabien. De vill inte placera några servrar
              i Sverige om den här lagen skulle gå igenom. Om det blir verklighet
              att Google placerar sin sökmotor utanför Sveriges gränser kommer
              verkligen alla svenskar per definition att avlyssnas.
            </seg>
            <seg xml:id="i-d18d59e63bebe2cd-0">
              Jag vill mot slutet också vända mig lite till de liberala partierna.
              Jag har under det gångna året, då FRA-frågan har varit vilande,
              försökt fundera lite grann över hur en liberal resonerar. Det
              kan inte vara lätt att vara folkpartist eller moderat i dag, inte
              heller centerpartist och kristdemokrat för den delen. Men hur
              kan dessa så kallade liberaler lägga fram ett sådant integritetskränkande
              förslag? Var finns det liberala i det här förslaget?
            </seg>
            <seg xml:id="i-7f3475f06ac28717-0">
              Dessa partier har genom historien kämpat för individens frihet
              mot staten, som de anser inkräktar just på individens domäner.
              Helt plötsligt ser man staten som en garant för att individen
              inte ska drabbas av i det här fallet FRA:s superdator. Ni är inte
              trovärdiga på den här punkten, och jag är helt övertygad om att
              det inte heller för ögonblicket finns någon som tror på vad ni
              säger.
            </seg>
            <seg xml:id="i-8d325593046326e1-0">
              Fru talman! Sverige befinner sig, ur ett rättssäkerhetsperspektiv,
              i ett paradigmskifte där flertalet av våra rättssäkerhetsprinciper
              frångås för att säkra just kampen mot terrorism.
            </seg>
            <seg xml:id="i-82260c0c3fc200db-0">
              Miljöpartiet ser med stor oro på den pågående utvecklingen, där
              en stor mängd integritetskränkande lagar nu kommer att antas utan
              större diskussion om vilka konsekvenser detta får för just rättssäkerheten
              och den personliga integriteten. Genom historiens gång har vi
              sett många exempel på att statliga avlyssnings- och registreringsmöjligheter
              missbrukas. Vi har IB-affären i färskt minne. Det får inte ske
              en gång till.
            </seg>
            <seg xml:id="i-5caa94a15062665a-0">
              Miljöpartiet vill gärna tillsammans med regeringen avvärja hot
              mot Sverige som är baserat på realistiska bedömningar. Men vi
              är inte beredda att offra den personliga integriteten på antiterrorismens
              altare.
            </seg>
            <seg xml:id="i-3af4b0667f40e638-0">
              Jag yrkar därmed avslag på lagförslaget.
            </seg>
          </u>
          <note xml:id="i-f0e862cdd183b63e-0">
            I detta anförande instämde Lage Rahm (mp).
          </note>
          <note type="speaker" xml:id="i-9397e8603007044c-0">
            Anf. 98 KARIN ENSTRÖM (m):
          </note>
          <u who="karin_enstrom_8ae189" xml:id="i-a0b32055ba3128b6-0">
            <seg xml:id="i-bf718487502ef5d7-0">
              Fru talman! Så har det gått ett år sedan vi stod här i kammaren
              och debatterade försvarsunderrättelseverksamhet och signalspaning.
              En sak kan vi vara eniga om i alla fall det här är ett förslag
              som väcker många och starka känslor.
            </seg>
            <seg xml:id="i-50814a77aace9280-0">
              Debatten om lagen om signalspaning har innehållit många överdrifter
              och en hel del osanningar. Samtidigt vill jag säga att det är
              bra och glädjande att vi har haft en livlig och bred debatt, inte
              minst via nätet och via mejl, för det här är en viktig och svår
              fråga.
            </seg>
            <seg xml:id="i-50b3df00d8f749be-0">
              Det är också en fråga där vi i majoriteten hade hoppats på stöd
              från Socialdemokraterna, riksdagens största parti. Det är nämligen
              så att en av de uppgifter som vi har som lagstiftare är att ta
              ansvar även när det är obekvämt och gör ont. Och det gör vi i
              alliansen.
            </seg>
            <seg xml:id="i-4e2d0a55baee075e-0">
              Vad handlar den här frågan egentligen om? Vad är det vi i riksdagen
              ska ta ställning till? Jo, det handlar om en lag om signalspaning
              för försvarsunderrättelseverksamhet. Varför behövs då försvarsunderrättelseverksamhet?
              Är det någonting som hemliga militärer håller på med i slokhattar
              och svarta solglasögon? Nej, det är någonting mycket mer än så.
            </seg>
            <seg xml:id="i-578a7f4df793c316-0">
              Dagens säkerhetspolitiska hot, eller hot som kan få säkerhetspolitiska
              konsekvenser är i dag av en helt annan karaktär än under det kalla
              kriget. Hoten är ofta gränsöverskridande, asymmetriska, icke-militära
              och kan komma från icke-statliga aktörer.
            </seg>
            <seg xml:id="i-6b8f970ad5b77092-0">
              Syftet med försvarsunderrättelseverksamheten är att ge stöd för
              bedömningar och beslut avseende svensk utrikes-, säkerhets- och
              försvarspolitik, att bidra till det svenska deltagandet i internationellt
              säkerhetssamarbete samt att samverka med underrättelser för att
              stärka samhället vid svåra påfrestningar i fred. För att kunna
              göra det här behöver man kunna kartlägga och identifiera yttre
              hot mot landet.
            </seg>
            <seg xml:id="i-902b0a710f055d75-0">
              Varför måste man ha en ny lag? Varför måste man ha möjlighet
              att få signalspana i kabel? Det är ju det som det handlar om.
            </seg>
            <seg xml:id="i-14e62ea8c72d7d67-0">
              Teknikutvecklingen har gjort att en allt mindre del av signaltrafiken
              går i etern. Bedömningen i dag är att mindre än 5 procent av all
              trafik går i etern. All övrig signaltrafik går i kabel. Det innebär
              att vi i dag riskerar att missa mer än 95 procent av signaltrafiken.
              Teknikutvecklingen i sig gör det alltså nödvändigt att skapa en
              teknikneutral signalspaningslag.
            </seg>
            <seg xml:id="i-14ae0c3c5a1802d9-0">
              Lagen om signalspaning omfattar signalspaning för försvarsunderrättelseändamål,
              oavsett om signalerna befinner sig i etern eller i kabel. Förslaget
              innehåller flera regler till skydd för den enskildes integritet.
              Signalspaning sker efter inriktning från regeringen och av regeringen
              utsedda myndigheter. Ett särskilt tillståndsförfarande föreslås
              för myndigheternas inriktningar. Förslaget innehåller också tydliga
              regler om när uppgifter ska förstöras och hur rapportering ska
              ske. Verksamheten ska kontrolleras i särskild ordning, och det
              ska vara möjligt för kontrollmyndigheten att besluta att inhämtning
              ska upphöra och att inhämtat material ska förstöras. Det är en
              stor skillnad mot i dag.
            </seg>
            <seg xml:id="i-a06927c1fe61d7bf-0">
              Mina kolleger i alliansen kommer att återkomma till det.
            </seg>
            <seg xml:id="i-b0b10d1cbfa1f1ac-0">
              Vi i alliansen i försvarsutskottet har naturligtvis lyssnat på
              den kritik som framförts och den debatt som har varit. Vi har
              själva deltagit i både intern och offentlig debatt. Vi har lyssnat
              på konstitutionsutskottet och på justitieutskottet. Av allt detta
              har vi tagit intryck. Det gör att vi i det betänkande som nu ligger
              framför oss utgår från att regeringens förslag kompletteras med
              ytterligare ett antal konkreta rättssäkerhets- och kontrollmekanismer
              på fem områden.
            </seg>
            <seg xml:id="i-8956e751975b4098-0">
              Det första området är att regeringen genom föreskrifter i förordningsform
              ska ange, göra en uppräkning, för vilka ändamål som försvarsunderrättelseverksamhet,
              signalspaning, ska få bedrivas enligt lagen. Det andra är tillämpning
              av tillståndsgivningen. Det tredje är hur förstöring av uppgifter
              ska gå till så att innehållet ej ska kunna återskapas. Det fjärde
              är att vi utgår från att regeringen återkommer varje år med en
              särskild rapport till riksdagen som särskilt tittar på integritetsskyddsdelen.
              Det femte är att vi vill ha en kontrollstation år 2011 för att
              utvärdera hur det går.
            </seg>
            <seg xml:id="i-630262b34bd72254-0">
              Ja, jag litar på att regeringen kommer att följa riksdagens rekommendationer.
            </seg>
            <seg xml:id="i-77ccbd6b276708d8-0">
              Fru talman! För att det ska bli tydligt för alla som lyssnar
              vill jag ändå det har kommit frågor om det ta lite tid med att
              räkna upp för vilka ändamål som signalspaning ska få ske. Lyssnar
              man på några i debatten låter det som att det är helt fritt att
              göra vad som helst. Det är precis tvärtom.
            </seg>
            <seg xml:id="i-fd016ea36c13ef11-0">
              Inhämtning ska få ske av uppgifter av relevans för att kartlägga
              militära hot mot landet och förhållanden som är relevanta för
              svenskt deltagande i fredsfrämjande och humanitära internationella
              insatser samt kartläggning under pågående insatser av hot mot
              svensk personal eller svenska intressen i övrigt.
            </seg>
            <seg xml:id="i-b1b6340e28c38ddd-0">
              Vidare får inhämtning avse strategisk kartläggning av internationell
              terrorism eller annan grov gränsöverskridande brottslighet som
              kan hota väsentliga nationella intressen.
            </seg>
            <seg xml:id="i-a86a2441f744a333-0">
              Vidare ska signalspaning få bedrivas för kartläggning av utveckling
              och spridning av massförstörelsevapen och krigsmateriel, yttre
              hot mot samhällets tekniska infrastrukturer i form av till exempel
              kvalificerade IT-relaterade hot, konflikter utomlands med konsekvenser
              för internationell säkerhet och internationella företeelser i
              övrigt av betydelse för svensk utrikes-, säkerhets- och försvarspolitik.
            </seg>
            <seg xml:id="i-aad12ccf6ddda4f3-0">
              Fru talman! Förslaget handlar inte om avlyssning eller om brottsbekämpning.
              Det handlar om vår rätt och vår skyldighet att försvara Sverige,
              svenska intressen och svensk trupp utomlands. Det handlar inte
              om att bevaka en massa svenskar. Det handlar om utländska företeelser
              för att få fram adekvata underrättelser om företeelser som kan
              innebära ett hot mot Sverige som nation eller mot vår demokrati.
            </seg>
            <seg xml:id="i-990b641caa5dbd55-0">
              Jag har sagt det förut i kammaren och jag säger det igen: Jag
              är inte jurist, men jag kan läsa och jag har läst Lagrådets yttrande.
              Där framgår att förslaget innebär en godtagbar balans mellan å
              ena sidan grundlagens och Europakonventionens krav på skydd mot
              intrång i privatlivet och å andra sidan det allmännas vår rätt
              och skyldighet att svara för att nationella säkerhetsintressen
              kan tillvaratas.
            </seg>
            <seg xml:id="i-d64225b52b4c0f33-0">
              Vi har, fru talman, från utskottets sida ytterligare stärkt skyddet
              av den personliga integriteten på fem punkter, och vi kommer att
              noga följa tillämpningen av signalspaningslagen. Vi beklagar också
              att Socialdemokraterna har valt att inte stödja förslaget.
            </seg>
          </u>
          <note xml:id="i-6a7b96de441ea7fa-0">
            Jag vill yrka bifall till utskottets förslag till beslut och
            avslag på reservationerna.
          </note>
          <note type="speaker" xml:id="i-f5a43b7812af7a46-0">
            Anf. 99 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-1">
            <seg xml:id="i-1eddc053e4a41c2e-0">
              Fru talman! Karin Enström bedyrar här att det här är i princip
              ofarligt. Det finns kontrollstationer som det svenska folket kan
              luta sig tillbaka mot. Vi kan vara helt lugna. Jag ska återkomma
              till detta.
            </seg>
            <seg xml:id="i-11c65f8484061b7c-0">
              Karin Enström är ordförande i Försvarsberedningen. Hon har suttit
              där några år. Hon har varit med om att ta fram ett papper där
              det står att det finns inget speciellt militärt hot mot Sverige
              under överskådlig tid. De hot som finns är bland annat miljöhot,
              brottslighet och lite annat. Det är precis vad Försvarsberedningen,
              där Karin Enström är ordförande, har kommit fram till. Det ska
              ses i ljuset av att hon nu står här och vill ha världens starkaste
              dator, som i princip kan kontrollera vad som helst, till FRA.
              Detta går inte ihop.
            </seg>
            <seg xml:id="i-e221afa8878fb5b3-0">
              Karin Enström säger att hon litar på att regeringen gör som riksdagen
              vill riksdagens intentioner. Hon vet inte det. Hon hoppas att
              regeringen gör som Karin Enström önskar. Du har ingen aning.
            </seg>
            <seg xml:id="i-7157657b0c8f5e53-0">
              Sedan säger Karin Enström att vi inte ska titta på Kalle, Pelle
              och Stina. Vi ska titta på skurkarna någonstans därborta. Men
              faktum är att det är fel. Datorn kommer per definition att kolla
              alla. Kan vi inte åtminstone vara överens på den punkten? Per
              definition kommer datorn att titta på alla svenska medborgare
              punkt! Om vi lägger till yttre hot blir naturligtvis den självklara
              frågan om FRA kommer att avgöra begreppet yttre hot. Det är FRA
              som kommer att från fall till fall titta om det är intressant
              eller inte. Det är FRA som har makten i sin hand, inte Karin Enström,
              inte riksdagen. Vi släpper den delen, och vi låter FRA göra i
              princip vad man vill. Det är precis vad beslutet handlar om. Ser
              Karin Enström inget hot mot integriteten när du lägger fram ett
              sådant förslag? Vad är hotet eftersom du vill genomföra en så
              stor förändring?
            </seg>
          </u>
          <note type="speaker" xml:id="i-adcb774894720b94-0">
            Anf. 100 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-a0b32055ba3128b6-1">
            <seg xml:id="i-4428af6cb41db269-0">
              Fru talman! Jo, man ska alltid vara mycket misstänksam och mycket
              vaksam så fort det läggs fram förslag som riskerar att hota eller
              inskränka den personliga integriteten. Det är bland annat därför
              vi föreslår de fem punkterna som förbättringar.
            </seg>
            <seg xml:id="i-0c4d0ed7ebd293bb-0">
              Det är precis dessa slutsatser som Försvarsberedningen drar.
              Nej, inget enskilt militärt hot är riktat mot Sverige, men däremot
              en massa andra säkerhetshot. Det kan röra sig om allt från internationell
              terrorism till grov gränsöverskridande brottslighet till spridande
              av massförstörelsevapen. Det är hot som finns i dag. Vi har ett
              bredare säkerhetsbegrepp. Det är vad riksdagen redan har beslutat
              om i försvarsunderrättelselagen, nämligen att det är fråga om
              yttre hot. Vi är inte kvar i kalla kriget. Det är inte två poler
              som står mot varandra. Det är inte de militära hoten. Vi vet inte
              vad som rör sig ute i världen. Vi vet inte vad som kan hota Sverige
              i dag eller i morgon. Det är därför som vi behöver en väl fungerande
              försvarsunderrättelseverksamhet.
            </seg>
            <seg xml:id="i-3cfa4055af36c3c6-0">
              Sedan var det frågan om min tilltro till regeringen. Vi har en
              majoritet i riksdagen. Våra partier är väl representerade i regeringen.
              Därför känner jag mig helt trygg i att skicka med detta i vårt
              betänkande från riksdagen. Vi kommer att få ett svar som visar
              att regeringen kommer att följa våra förslag.
            </seg>
          </u>
          <note type="speaker" xml:id="i-ec5f5f669448c99f-0">
            Anf. 101 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-2">
            <seg xml:id="i-e85235b1e0e637f8-0">
              Fru talman! USA har inte lyckats. Efter sju års kamp i Afghanistan
              och lite varstans i världen med att jaga terrorister finns bevis
              för detta. De har inte lyckats.
            </seg>
            <seg xml:id="i-1708e928bb2f94e8-0">
              Karin Enström svarar inte på frågan om vilka de yttre hoten är.
              Hon säger att det kan hända någon gång i Sverige att det blir
              ett angrepp, och då ska vi ha den här möjligheten att försvara
              oss. Vad hon samtidigt gör är att hon offrar integriteten hos
              vanligt folk. Det är det priset vi får betala. Det är det Miljöpartiet
              säger nej till.
            </seg>
            <seg xml:id="i-74b0dcd3330cad41-0">
              Du vet inte vilka hot som finns. Du har ingen aning. Du antar,
              och du chansar. Men det finns bevis, som jag försiktigt försökte
              säga i talarstolen. Det finns ett antal länder som i princip har
              genomfört detta, och det har varit en fullständig katastrof när
              det gäller just den här delen att jaga terrorister, al-Qaida och
              så vidare. Det finns inga bevis på att det har gått så bra.
            </seg>
            <seg xml:id="i-0440472f0528c9ed-0">
              Återigen: Riksdagen lämnar ett öppet brev till regeringen och
              hoppas att den ska göra som riksdagen vill. Det är viktigt att
              veta det när man trycker på ja- eller nej-knappen i morgon. Riksdagen
              har en intention, en vilja: Hoppas att regeringen gör som vi vill.
              Men Karin Enström och de andra borgerliga riksdagsledamöterna
              vet över huvud taget inte om så kommer att ske.
            </seg>
            <seg xml:id="i-148d62d038af8170-0">
              Jag vill avslutningsvis be Karin berätta vilka hoten är som vi
              betalar priset för. Alla de hundratals mejl som både du och jag
              har fått visar att folket här uppe är väldigt oroliga. Det tar
              Karin Enström väldigt lätt på. Hon säger att vi har fem stationer
              som vi ska kontrollera, och hon räknar upp dem. Och så ska vi
              bli nöjda med detta. Jag tror inte att svenska folket köper det,
              Karin Enström. Därför vill jag att du nu berättar vilka hoten
              är som vi får betala priset för med vår integritet, som lagförslaget
              innebär.
            </seg>
          </u>
          <note type="speaker" xml:id="i-81c6586f3edb5e7a-0">
            Anf. 102 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-a0b32055ba3128b6-2">
            <seg xml:id="i-d0e02a028d07e26a-0">
              Fru talman! Jag tycker att Peter Rådberg blandar ihop det. Jag
              har precis redovisat för vilka hot och vilka ändamål som det står
              i lagen att försvarsunderrättelseverksamhet får bedrivas. Det
              är väldigt noga angivet, och vi förstärker det ytterligare med
              förslaget att det särskilt ska anges för vilka ändamål signalspaning
              får bedrivas.
            </seg>
            <seg xml:id="i-1df17a4919a0171c-0">
              Om man läser förslaget till lagen, propositionen och vårt betänkande
              noga ser man att det finns en mängd kontrollmekanismer. Det kommer
              att bli en mycket bättre lagreglering och en mycket bättre reglering
              av hur signalspaning får bedrivas med det nya förslaget.
            </seg>
            <seg xml:id="i-c00819ca1e516781-0">
              Jag tar verkligen inte lätt på frågan om integritetsskyddet.
              Jag tar inte heller lätt på de synpunkter och åsikter som har
              kommit fram. De är viktiga.
            </seg>
            <seg xml:id="i-b939eb1a66f0e675-0">
              Men det är fråga om att göra en avvägning, om man tror att Sverige
              behöver en försvarsunderrättelseverksamhet som fungerar just för
              att kunna upptäcka om det är förändringar i säkerhetsläget runt
              om i världen eller om det är förändringar i de hot som riktas
              mot Sverige, för att vi sedan ska kunna vidta åtgärder mot detta.
            </seg>
            <seg xml:id="i-566ce2db0d4cfe66-0">
              Då tycker jag, precis som Lagrådet och majoriteten i försvarsutskottet,
              justitieutskottet och konstitutionsutskottet att det här är en
              rimlig avvägning.
            </seg>
            <seg xml:id="i-3d578b42ddcbccdf-0">
              I en värld där solen alltid skiner och allting är frid och fröjd
              behöver man självfallet inte göra dessa avvägningar. Men det är
              en rätt och en skyldighet som regering och riksdag har att skydda
              våra medborgare och skydda våra intressen, och då måste vi ha
              verktygen för att kunna genomföra underrättelsetjänsten. Det här
              behövs.
            </seg>
          </u>
          <note type="speaker" xml:id="i-efe73392003c46fe-0">
            Anf. 103 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-0">
            <seg xml:id="i-c0c33fddf66f87a4-0">
              Fru talman! Det är uppenbart att Karin Enström och jag inte har
              samma syn på den här frågan. Jag ska ändå försöka få svar på tre
              konkreta frågor.
            </seg>
            <seg xml:id="i-bf9471016025b3d4-0">
              Den ena frågan gäller att Sverige räknas som ett av de mest lugna,
              mest fredliga och mest demokratiska länderna i världen, som inte
              har varit utsatt för några stora terroristhot och inte är speciellt
              utsatt. Hur kan det komma sig att just vår svenska militära underrättelsetjänst
              måste få mer långtgående befogenheter än vad man har i andra länder?
              Vad är det som är så specifikt med Sverige som gör att vi behöver
              ta det här oerhörda steget? Det borde vara rimligt att kunna svara
              på frågan varför just vi har det här behovet när andra stater
              gör en avvägning som mer skyddar deras medborgare.
            </seg>
            <seg xml:id="i-9ba45f0f09a7f4e0-0">
              Den andra frågan som jag skulle vilja ställa är: Känner inte
              Karin Enström ändå en oro när man inför en lagstiftning som ger
              de här ofantliga avlyssningsmöjligheterna, oavsett hur regleringen
              ser ut nu? Man säger att tillstånd inte ska krävas för inriktning
              som anges av regeringen eller Regeringskansliet. Vi har en lagstiftning
              där vi säger att kommande regeringar egentligen får helt fria
              händer att fatta andra beslut när det handlar om inriktning och
              spaning utan att det ens kommer till Sveriges riksdag. Man öppnar
              för det här. Tror Karin Enström att vi för alltid ska tro på den
              goda staten?
            </seg>
            <seg xml:id="i-9afc1c4aa267d23f-0">
              Den tredje frågan gäller risken för att det här systemet läcker.
              Vi har en historisk erfarenhet att sådana här uppgifter har läckt
              och har skadat svenska medborgare tidigare när man har bedrivit
              spaning på ett sätt som inte har varit tillåtet. Kan Karin Enström
              verkligen känna sig trygg och lugn för att det här aldrig kommer
              att upprepas?
            </seg>
          </u>
          <note type="speaker" xml:id="i-2d44c43d6659c3ef-0">
            Anf. 104 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-a0b32055ba3128b6-3">
            <seg xml:id="i-dc936930aff75595-0">
              Fru talman! Varför just Sverige, frågar Alice Åström. Ja, det
              är flera andra länder som har gjort just den här ändringen från
              att fritt spana i etern till att också få spana i kabel, därför
              att den tekniska utvecklingen går så snabbt. Att spana på mindre
              än 5 procent av signaltrafiken ger också mindre än 5 procent av
              de underrättelser som man skulle kunna få. Därför måste lagen
              bli teknikneutral. När den blir det blir den också mycket mer
              reglerad.
            </seg>
            <seg xml:id="i-5b06ec6bba106a71-0">
              Som Alice Åström vet har spaning i etern varit fri, och trots
              alla häftiga trådlösa applikationer som i dag finns mellan både
              telefoner och datorer och allt möjligt går mer än 95 procent av
              trafiken i kabel, därför att det är billigare. När man lyfter
              på luren i dag, vare sig det är en fast telefon eller en mobiltelefon,
              eller när man använder Internet och mejl kan man aldrig veta om
              trafiken går i etern eller i kabel. Det vet man inte i dag, inte
              ens med en fast telefon, för den går den väg som är billigast
              och närmast.
            </seg>
            <seg xml:id="i-b13efd7e23c0599a-0">
              Varför behöver just Sverige göra det här? Ja, det är just för
              att komma åt de underrättelser som kan vara och är av vikt för
              Sveriges säkerhets-, utrikes- och försvarspolitik. Det handlar
              inte, som jag sade i mitt anförande, om den militära underrättelsetjänsten
              och försvaret. Signalspaningsmyndigheten råkar heta Försvarets
              radioanstalt, men de har inte mer med försvaret att göra än någon
              annan myndighet. Det är ett gammalt arv, just från kalla kriget.
              Regeringen, eller en myndighet som regeringen utser, bestämmer
              när signalspaningsmyndigheten får signalspana och vilken inriktningen
              ska vara. De hittar inte på det själva. Jag kan i mitt nästa inlägg
              förklara hur det går till.
            </seg>
          </u>
          <note type="speaker" xml:id="i-25a348f69742d88d-0">
            Anf. 105 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-1">
            <seg xml:id="i-8489d7d2a321b383-0">
              Fru talman! Det är så typiskt för den här debatten att man börjar
              komma in i små teknikaliteter. Jag vill ställa en övergripande
              fråga.
            </seg>
            <seg xml:id="i-f1b1b7679cb498a3-0">
              Det är inte så att andra länder också har öppnat för det här.
              Där har man mycket mer reglerat i skrift. Det här beslutet ihop
              med att vi har lämnat öppet för yttre hot ger en helt annan spaning
              än vad man har i något annat land. Det handlar inte bara om en
              teknikneutralitet som ger den här effekten.
            </seg>
            <seg xml:id="i-7bfc285a06657459-0">
              I propositionen talas det om yttre hot, och man säger att regeringen
              och Regeringskansliet inte behöver ha tillstånd när det gäller
              inriktningsbeslut. Man säger också att begreppet yttre hot är
              vidsträckt och att det måste vara det för att ge utrymme för nödvändig
              flexibilitet och förmåga att anpassa verksamheten efter nya företeelser.
              Det innebär att vi här i riksdagen i dag inte vet hur bedömningen
              kommer att vara av vad som är yttre hot och den flexibilitet som
              det här kan leda till.
            </seg>
            <seg xml:id="i-3e9d9efbc4aff36c-0">
              Tyvärr är erfarenheten den att för varje sådan här lagstiftning
              som vi har beslutat om har det aldrig tagits steg tillbaka. Varje
              sådant här beslut har alltid lett till att man utvidgar förslagen
              efter hand. Det är det som vi står inför.
            </seg>
            <seg xml:id="i-3dae6dcf15b22d35-0">
              Där vill jag återigen ställa frågan om det här med att regeringen
              och Regeringskansliet får möjligheten att fatta inriktningsbesluten
              och att man då inte behöver ha tillstånd, som andra myndigheter
              behöver ha: Ser inte Karin Enström något problem med det?
            </seg>
            <seg xml:id="i-7a880627d7bb205b-0">
              Slutligen har jag den här frågan: Om Karin Enström är så övertygad
              om att regeringen kommer att följa de fem punkter som hon räknade
              upp och det här inte är något problem, varför kunde då inte majoriteten
              i utskottet komma med ett tillkännagivande så att riksdagen kunde
              trycka på en knapp och vara säker på att det är så? Varför ska
              vi bara lita till att majoriteten kommer att göra det här? Det
              är inte rimligt att vi som lagstiftare ställs inför ett sådant
              förslag.
            </seg>
          </u>
          <note type="speaker" xml:id="i-d1b9760c8b6a552e-0">
            Anf. 106 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-a0b32055ba3128b6-4">
            <seg xml:id="i-0b8e89ca6cb17e92-0">
              Fru talman! Alice Åström tar upp det faktum att det i propositionen
              och i lagen anges att regeringen inte söker tillstånd. Däremot
              är det mycket tydligt angivet att regeringen i samråd med tillståndsmyndigheten
              går igenom inriktningen på signalspaningen. Som jag har sagt tidigare
              är detta ett ansvar, en skyldighet och en rätt för varje lands
              regering att se till att man har en så bra underrättelseverksamhet
              som möjligt så att man kan upptäcka och identifiera hot.
            </seg>
            <seg xml:id="i-f7c75f82275be3c4-0">
              Hur ska då detta granskas? Jag var inne på teknikaliteter och
              detaljer. Det är ganska viktigt, Alice Åström. Det handlar om
              hur hela kontrollmekanismerna är uppbyggda i lagen. Det är inte
              detaljer som vi kan svepa förbi. Vi kommer säkert att få anledning
              att återkomma till dem.
            </seg>
            <seg xml:id="i-6e7fd8f16c14137d-0">
              I den myndighet som ska ge tillstånd kommer det att sitta två
              lagfarna jurister, sådana som har varit eller är domare, som ordförande
              och vice ordförande, tillsammans med kolleger från riksdagen,
              representanter som utses av partigrupperna. Samma sak gäller ett
              helt annat gäng. Där är det två andra lagfarna jurister och andra
              representanter som partigrupperna i riksdagen har föreslagit.
              De ska vara med både vid tillståndsgivningen och vid en annan,
              skild del som ska kontrollera hur det hela går till, att lagen
              följs och att det görs enligt de regler och spärrar som finns
              i systemet. Det gäller också hur förstöring får ske. Man ska också
              kunna gå in och avbryta pågående spaning och underrättelseverksamhet.
              Det har man inte kunnat göra tidigare.
            </seg>
            <seg xml:id="i-43c74cb0858e721c-0">
              Det är också mycket viktigt att reglera det som gäller uppgifter
              som ska förstöras. Hur ska de förstöras? Med kontrollfunktioner
              och en årlig rapportering till riksdagen finns det mycket goda
              möjligheter för oss att med all rätt vara vaksamma och misstänksamma.
              Det är svåra och viktiga frågor, och det är också därför den här
              regleringen behövs.
            </seg>
          </u>
          <note type="speaker" xml:id="i-de616054b67f3dc6-0">
            Anf. 107 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-1">
            <seg xml:id="i-f5d0348945a1ba8e-0">
              Fru talman! Karin Enström inledde sitt anförande med att säga
              att det är mycket starka reaktioner, och det är bra att det är
              starka reaktioner. Sedan växlade hon ganska strax över till att
              säga att ni hade trott att det största partiet i Sveriges riksdag,
              Socialdemokraterna, skulle ta ansvar. Vad är det vi ska ta ansvar
              för? Det är min enkla fråga. Vad är det vi ska ta ansvar för?
            </seg>
          </u>
          <note type="speaker" xml:id="i-ce5d22cbabf7163c-0">
            Anf. 108 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-a0b32055ba3128b6-5">
            <seg xml:id="i-53aa5172fe696c14-0">
              Fru talman! Det är ingen hemlighet att det här är ett förslag
              som stammar från den gamla regeringens tid. Då satt Socialdemokraterna
              i regeringsställning och ville göra samma sak. Därför menar jag
              att det finns en tradition här i riksdagen: När det gäller svåra
              beslut som har med försvars-, utrikes- och säkerhetspolitik att
              göra försöker vi ha så breda uppgörelser som möjligt. Därför skulle
              det vara en stor tillgång att ha med det största partiet i riksdagen.
            </seg>
            <seg xml:id="i-dff152dc364f10f1-0">
              Jag vet också att många av er tycker att det här är ett bra förslag.
              Det är några små detaljer på slutet där vi inte kom ända fram
              i våras. Det gäller hur tillståndsgivning och kontroll exakt ska
              gå till. Det är precis det jag menar, och Anders Karlsson måste
              väl ändå hålla med om att det är en fördel. Men när man inte sitter
              i regeringsställning är det skönt att kunna hitta en detalj. Då
              kan man avstå och bida sin tid.
            </seg>
          </u>
          <note type="speaker" xml:id="i-0d90b7591199bdc9-0">
            Anf. 109 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-2">
            <seg xml:id="i-97c20a48509e381d-0">
              Fru talman! Det är intressant att höra detta. Det är nu ganska
              exakt 365 dagar sedan vi hade debatt om detta i kammaren. Där
              var vi mycket tydliga från det socialdemokratiska partiet inklusive
              hela oppositionen om att vi inte ville ha detta lagförslag. Vi
              återremitterade det. Under de 365 dagarna eller om det är några
              fler har vi inte hört ett enda ljud från regeringen, från försvarsministern
              som sitter här på parkett, från dig, Karin Enström, eller från
              någon annan. Kan vi inte sätta oss ned och resonera om det som
              du kallar små detaljer, för att komma till rätta med det här?
              Vi har inte hört något sådant.
            </seg>
            <seg xml:id="i-7f64cdfc9b136fb8-0">
              Karin Enström säger att vi ska ta ansvar. Vi är beredda att ta
              ansvar. Jag var mycket tydlig i mitt anförande om att Sveriges
              alliansfrihet och säkerhet är viktig, och vi tar ansvar för det.
              Men vi tar inte ansvar för ett dåligt förslag. Det är vi mycket
              tydliga med att säga.
            </seg>
            <seg xml:id="i-263ae18d76d9a37b-0">
              Det som alla säger här i debatten, liksom de som sitter på läktaren
              säger för det är väl de som är intresserade och de säger som har
              bloggat om oss, är att rättssäkerheten inte är tillräckligt bra.
              Varför, Karin Enström, kommer ni inte tillbaka till det stora
              parti som ni säger att vi är och föreslår att vi sätter oss ned
              och resonerar om detta?
            </seg>
            <seg xml:id="i-f226d1b04d6c0eaa-0">
              Det är lite sent påkommet i dag, Karin Enström.
            </seg>
          </u>
          <note type="speaker" xml:id="i-17b2a999b02d2fd1-0">
            Anf. 110 KARIN ENSTRÖM (m) replik:
          </note>
          <u who="karin_enstrom_8ae189" xml:id="i-a0b32055ba3128b6-6">
            <seg xml:id="i-8d3d44c57c08ed3e-0">
              Fru talman! Det är väl tydligt att Anders Karlsson här inte har
              givit några förslag om vad som skulle vara bättre. I de förhandlingar
              som hölls för ett år sedan var vi mycket överens, och vi tycker
              också att förslaget med en del av de förslag som kom då har blivit
              bättre. Jag hoppas i alla fall att Socialdemokraterna om inte
              öppet så i hemlighet kan stödja det, för det har blivit ett bättre
              förslag.
            </seg>
            <seg xml:id="i-99cad0de1151c51c-0">
              Sedan är det alltid en avvägning mellan vad som är de bästa rättssäkerhetsmekanismerna,
              vad som är det bästa skyddet för integriteten och vad som är bäst
              för att få en fungerande verksamhet. Här tycker vi att vi tillsammans
              med oppositionen och de förslag som vi lägger fram i betänkandet
              får en bra kombination. Det ska kunna vara praktiskt genomförbart,
              och det ska vara ett tätt och säkert system. Det är vi trygga
              med i det här förslaget.
            </seg>
          </u>
          <note type="speaker" xml:id="i-ae9b491602e52537-0">
            Anf. 111 STAFFAN DANIELSSON (c):
          </note>
          <u who="staffan_danielsson_559bd0" xml:id="i-999e9484b4b3d79e-0" next="cont">
            <seg xml:id="i-585c762149d6da6c-0">
              Fru talman! Det här är en viktig debatt, och det här är svåra
              frågor. Det är bra att vi för en gångs skull har ett engagemang
              bland medborgarna, låt vara att det kanske inte alltid är hela
              bilden som vi diskuterar utan det blir snarare ena halvan som
              debatten koncentrerar sig kring, nämligen integritetsfrågorna.
              Den andra halvan är det ansvar som varje parlament och regering
              har för att skydda sin befolkning mot allvarliga yttre hot. Den
              svåra avvägningen har vi att göra, och det kanske inte är så konstigt
              att oppositionen i denna svåra fråga gör det lite lättare för
              sig och säger nej, medan regeringen måste ta sitt ansvar och skydda
              landet, samtidigt som vi måste bevaka integriteten.
            </seg>
            <seg xml:id="i-217c8b05e97cb6af-0">
              Vi i Centerpartiet brinner för integritetsfrågorna. Vi driver
              dem på alla områden. Genom vår medverkan i alliansen och den enighet
              som finns där har det här förslaget blivit riktigt bra. Vi har
              byggt in mycket åtgärder till skydd för integriteten. Det finns
              mer att göra. Debatten ska fortsätta, men någon gång måste det
              här regleras.
            </seg>
            <seg xml:id="i-ccb98d07a393b1b1-0">
              Socialdemokraterna kom aldrig till skott. Man hade långbänk.
              Man tillsatte aldrig den breda parlamentariska utredning som man
              nu kräver. Det är bekymret. Det här behöver regleras. I dag är
              inte signalspaningen i etern reglerad särskilt mycket alls, och
              det behöver göras.
            </seg>
            <seg xml:id="i-04a3ccd7e33e162b-0">
              I den bästa av världar skulle det givetvis inte behövas vare
              sig underrättelseinhämtning eller signalspaning mot yttre hot
              och utländska förhållanden. Det skulle inte heller i den bästa
              av världar behövas något försvar eller några vapen. Tyvärr är
              vi inte där än. Ett litet land som står militärt alliansfritt
              behöver ett eget försvar, ett utvecklat samarbete med andra länder
              och en egen underrättelseinhämtning.
            </seg>
            <seg xml:id="i-da4245ba0efc7cca-0">
              För att trygga Sveriges säkerhet bedrivs försvarsunderrättelseverksamhet
              på olika sätt. En viktig del är genom signalspaning, och inte
              bara i Sverige. Det var otroliga överord från Vänsterpartiet och
              Miljöpartiet. Vi lever i en värld där signalspaning i kabel och
              tråd är verklighet i Europa och i vår omvärld. Det är Sverige
              som inte gör sådant.
            </seg>
            <seg xml:id="i-7035cda0929adfd8-0">
              Vi reglerar nu väldigt öppet hur det här ska ske under stark
              kontroll. I andra länder ligger det fortfarande ofta liksom tidigare
              i Sverige under hög sekretess inom Försvarsmakten. Det är verkligen
              något för granskande journalistik att syna påståendena att Sverige
              är bland de länder som går längst i världen när det gäller att
              bevaka sina medborgare. Detta sägs av Vänsterpartiet, som nyligen
              har haft en kongress där man har haft en stor debatt om Kuba.
              Men du har rätt i att de gamla länderna som spanade inte gör det
              längre, för de har brutit ihop.
            </seg>
            <seg xml:id="i-39c22a1b16e5dfa4-0">
              Vi inser att behovet tyvärr finns, och vi måste reglera det.
              Det är den debatten som vi ska ha.
            </seg>
            <seg xml:id="i-c90bb7b0e29b5b76-0">
              Den förändrade hotbilden har sedan 1990-talet föranlett olika
              utredningsförslag om en breddning av signalspaningsverksamheten,
              att den måste regleras bättre än i dag och utsträckas till att
              utöver eterburna signaler som i andra länder också omfatta signaler
              i tråd. Sådan verksamhet innebär självfallet allvarliga intrång
              i den enskildes integritet. Det är mycket viktigt att detta begränsas
              så långt som möjligt på olika sätt. Den personliga integriteten
              som en mänsklig rättighet är något som vi i Centerpartiet verkligen
              värnar.
            </seg>
            <seg xml:id="i-accd47546222e002-0">
              Resan och analysen när det gäller detta betänkande har varit
              lång, och i processen fram till bordläggningen förra året har
              många integritetsskyddande åtgärder byggts in i betänkandet.
            </seg>
            <seg xml:id="i-f5309d3a322a7243-0">
              Det har redovisats, men jag vill ändå bara kort lista vad det
              handlar om.
            </seg>
            <seg xml:id="i-813dd0a19b40233e-0">
              Försvarsunderrättelseverksamhet ska kartlägga yttre hot mot landets
              säkerhet till stöd för svensk utrikes-, försvars- och säkerhetspolitik
              samt får endast avse utländska förhållanden och trafik som korsar
              Sveriges gräns. En förutsättning är också, som justitieutskottet
              till exempel har framhållit, att hotet är av så allvarlig art
              att det kan anses riktat mot rikets säkerhet eller samhällsviktiga
              strukturer.
            </seg>
            <seg xml:id="i-5ca07c8f896f1513-0">
              Tillstånd och kontroll av verksamheten ska göras av en fristående
              myndighet, av varandra oberoende enheter där två domare och ledamöter
              ur partigrupperna ingår.
            </seg>
            <seg xml:id="i-67813bd9675ce52a-0">
              Regeringen ska en gång om året, ur ett integritetsskyddsperspektiv,
              redovisa den granskning som har skett. Ett särskilt integritetsskydd
              inrättas. Centerpartiet föreslog en kontrollstation som finns
              med. Regeringen ska år 2011 lämna en redovisning till riksdagen
              om hur lagen fungerar ur ett integritetsskyddsperspektiv.
            </seg>
            <seg xml:id="i-78b8e9635330eea4-0">
              Detta tillsammans med att utskottet, liksom justitie- och konstitutionsutskottet,
              öppnar för att det i framtiden kan behövas ytterligare säkerhets-
              och kontrollmekanismer för att förstärka skyddet för enskilda
              personer gör att regeringen har fullt mandat och uppdras att särskilt
              följa den nya lagen och vid behov återkomma med nya förslag.
            </seg>
            <seg xml:id="i-22bdb76600ae95b5-0">
              Det här är en mycket svår fråga. Den engagerar många. En engagerad
              kampanj känner vi alla av. Det är väldigt många enskilda medborgare
              som hör av sig. Jag har stor respekt för alla mejl och blogginlägg
              från dessa. Jag och Centern tar den här debatten på stort allvar.
            </seg>
            <seg xml:id="i-a75f4faeaed1160c-0">
              Jag har svarat på åtskilliga hundra mejl, många gånger i en dialog,
              och på många blogginlägg. Det är lite övertoner, missuppfattningar
              och sakfel ibland, men det hör ofta till en debatt. Men det är
              ett viktigt engagemang i en viktig fråga. Stort tack för det!
            </seg>
            <seg xml:id="i-c9ff2dd1c223eae8-0">
              Jag ska läsa ur två av de inlägg som jag har gjort på min blogg
              när jag har kommenterat den här debatten. Den 7 juni:
            </seg>
            <seg xml:id="i-c91a1371dc6fb468-0">
              Tack för alla inlägg några kommentarer. Det här är en mycket
              svår fråga med en signalspaning som handlar om att med automatiserade
              sökord, med godkänd inriktning, inhämta information som ska förebygga
              allvarliga yttre hot mot landets säkerhet vad gäller utländska
              förhållanden och trafik som passerar över landsgränsen. Mot det
              allvarliga integritetsintrång som en avlyssning av telefonsamtal
              och e-post innebär står rätten och skyldigheten för ett land att
              värna medborgarnas säkerhet. Den här avvägningen är mycket svår.
              Vi i Centerpartiet brinner för integritetsfrågorna, och vi har
              ägnat stor vikt åt de motstående intressena i detta. Inte minst
              genom vår interna debatt och vårt agerande har också ett betydande
              antal åtgärder till skydd för integriteten byggts in i förslaget
              jämfört med det förslag som s-regeringen i många år arbetade med.
              Det finns säkert ytterligare saker att fortlöpande göra. Därför
              är kontrollstationen år 2011 viktig, då erfarenheter ska utvärderas
              och förändringar kunna göras.
            </seg>
          </u>
          <note xml:id="i-0d42a8c4f55a00d7-0">
            Den 14 juni skrev jag:
          </note>
          <u who="staffan_danielsson_559bd0" prev="cont" xml:id="i-0e82460e23bb43b5-0">
            <seg xml:id="i-9463ea2995dded44-0">
              Fortsatt dialog med svar på era FRA-frågor.
            </seg>
            <seg xml:id="i-2f4b657144ee0af8-0">
              Bara standardsvar, dåligt, tycker några. Det kan man säga. Men
              jag hinner ju inte med unika svar, och frågorna är faktiskt desamma.
            </seg>
            <seg xml:id="i-c0a1b88e844f4cf0-0">
              Många tror att signalflödet över landsgränsen lagras. Nej, detta
              får självfallet inte ske. Det är också fullständigt omöjligt av
              rena volymskäl. Efter ansökan från försvaret, till exempel, och
              efter tillstånd från Försvarets underrättelsenämnd spanar FRA
              efter en given inriktning och med automatiserade sökord. Endast
              en oerhört liten del av flödet ger träffar. Säg att ett meddelande
              av 10 miljarder analyseras av FRA. Övriga meddelanden har ju bara
              passerat förbi och försvunnit. Har det meddelande som föll ut
              bäring på ett allvarligt yttre hot kan det analyseras. Annars
              ska det omedelbart förstöras.
            </seg>
            <seg xml:id="i-ccd86929a7f6b8c8-0">
              Peter Rådberg hade många överord i debatten. Att FRA bestämmer
              själv vad som är yttre hot och vad man ska spana efter är fullständigt
              fel. Den myndighet som vill spana ska ansöka om tillstånd hos
              Försvarets underrättelsenämnd kring en begärd inriktning. FRA
              får då bara, om tillståndet ges, spana efter detta allvarliga
              hot, den inriktningen och kring hot som är av den mycket allvariga
              karaktär som jag strax återkommer till.
            </seg>
            <seg xml:id="i-a31672253696e986-0">
              När det gäller de mejl som jag får och läser uppfattar jag att
              budskapet, närmast samstämmigt, är att Sverige inte alls ska signalspana
              i kabel över landsgränsen. Vi ska inte, liksom andra länder, se
              mönster i det som hotar oss genom den informationsinhämtningen.
              Vi ska avstå från detta, eftersom det, vilket jag håller med om,
              innebär ett intrång i integriteten.
            </seg>
            <seg xml:id="i-5d7188bd2761bcaf-0">
              Bakom uppfattningen att det, tyvärr, behövs en signalspaning
              för att skydda landets säkerhet står fyra partier i alliansen,
              utöver länderna i vår omvärld som ofta gör det här under hög sekretess
              och inom försvarsmakten. Bakom insikten om att det här behovet
              tyvärr finns står alltså fyra partier i alliansen. Där står Socialdemokraterna.
              Jag trodde också att Vänsterpartiet stod där. Det som står i reservationer
              och som har sagts i riksdagsdebatter är nämligen att också Vänsterpartiet
              inser att det finns ett behov av att signalspana även i tråd.
              Nu lät det inte så på Alice Åströms inlägg i dag. Det vore intressant
              att klara ut detta. Står Vänsterpartiet inte längre bakom insikten
              att det tyvärr kan behövas?
            </seg>
            <seg xml:id="i-61dd55c80178e32d-0">
              Miljöpartiet vill ha en utredning. Det låter då som att man är
              emot detta.
            </seg>
            <seg xml:id="i-e92ef7202ee5e406-0">
              Som vår värld ser ut är det en rätt radikal position om Sverige
              skulle avstå från denna underrättelseinhämtning. I den intensiva
              diskussion som vi nu har diskuteras enbart ena sidan av myntet,
              den svåra frågan om det integritetsintrång som det här innebär.
              Medan den andra frågan, vad som motiverar detta, så som vår värld
              ser ut, egentligen inte lyfts fram. Det är den balansen som jag
              tycker att vi ska försöka få fram i debatten.
            </seg>
            <seg xml:id="i-7d64729e31880e88-0">
              När det gäller mejlkritiken från medborgarna menar man, liksom
              har framförts här och även från före detta Säpochefen och så vidare,
              att begreppet yttre hot är ett alldeles för vagt begrepp och att
              FRA, utan någon kontroll alls, som Peter Rådberg sade, kan spana
              på det mesta här i världen. Men det är viktigt att säga att det
              på intet vis är så.
            </seg>
            <seg xml:id="i-a3b3e0528b420967-0">
              En av de viktiga preciseringar som försvarsutskottet gjorde i
              sitt betänkande i fjol var att i en katalog lista de sex allvarliga
              yttre hot som signalspaning endast får användas mot i trafik över
              landsgränsen och mot utländska förhållanden.
            </seg>
            <seg xml:id="i-a8ddd5de9fa77cfe-0">
              Signalspaning för att skydda Sveriges säkerhet får alltså endast
              göras för att kartlägga internationella konflikter och militära
              hot mot landet, hot mot våra utlandssoldater, internationell terrorism,
              grov brottslighet som vapensmuggling och spridning av massförstörelsevapen
              samt kvalificerade IT-relaterade hot mot samhällets viktiga infrastrukturer.
            </seg>
            <seg xml:id="i-6664b7221a97896e-0">
              Peter Rådberg uppfattar inte att det finns några kvalificerade
              IT-relaterade hot mot samhällets viktiga infrastrukturer, men
              Försvarsberedningen har sagt att det är en allvarlig ny hotbild.
              För rikets säkerhet behövs den här inhämtningen under sträng kontroll.
              Det är den bedömning som vi har gjort.
            </seg>
            <seg xml:id="i-4d2763485f0e01d6-0">
              Om Socialdemokraternas reservation mot förmodan skulle vinna
              i morgon innebär det på intet sätt att signalspaning i tråd stoppas.
              Det innebär bara att det fördröjs några år. Sedan blir det något
              så när samma förslag som kommer tillbaka, eftersom vi i princip
              var överens i fjol och står väldigt nära varandra.
            </seg>
            <seg xml:id="i-6dd5db173802b26a-0">
              Nu vill, som sagt, Socialdemokraterna ha en utredning. Då tycker
              jag att det var väldigt synd att man inte tillsatte den år 2000
              när man började utreda de här frågorna.
            </seg>
            <seg xml:id="i-82cec1c2a65fd360-0">
              Vår alliansregering har väsentligt förbättrat förslaget ur integritetssynpunkt.
              Redan 2011 ska vi i en kontrollstation utvärdera erfarenheten
              av den nya lagen och vid behov kunna göra ytterligare förbättringar.
            </seg>
            <seg xml:id="i-b9e77d933c625b5e-0">
              Jag ska rätta till några missuppfattningar. Yttre hot har jag
              klarat ut, tycker jag. Det är bara de som ägnar sig åt de här
              allvarliga frågorna som ska riskera att utsättas för analys från
              FRA.
            </seg>
            <seg xml:id="i-12d01bc1fb1104a9-0">
              Det strider mot grundlagen och Europakonventionen, var det någon
              som sade. Före detta Säpochefen har tydligen uttalat detta. Tyskland
              har reglerat det här på ungefär samma sätt som Sverige. Vi är
              förmodligen mer restriktiva. England har reglerat det. Andra länder
              har gjort det. I många länder bedrivs det under hög sekretess.
            </seg>
            <seg xml:id="i-832a967574ae5482-0">
              Tyskland prövades av Europadomstolen. Det godkändes, eftersom
              ett land ska skydda medborgarnas integritet, precis som har sagts
              här, samtidigt som man har möjlighet att om det behövs för att
              skydda landets säkerhet under noga reglerade former göra detta.
            </seg>
            <seg xml:id="i-0af12f7e8fb22f30-0">
              Att det här lagförslaget är förenligt med Sveriges grundlag är
              regeringens bedömning, konstitutionsutskottets och justitieutskottets.
              Och det är ett enigt lagråd som gör den bedömningen. Så det här
              är förenligt med våra lagar, givetvis.
            </seg>
            <seg xml:id="i-755190eb8f5ec7d2-0">
              FRA:s verksamhet behöver regleras. Det visar inte minst de senaste
              uppgifterna i medierna. En rad åtgärder till skydd för integriteten
              har byggts in. Lagrådet menar att det är en rimlig avvägning på
              plats. Vi ska fortsätta att diskutera de här frågorna. Vi har
              en kontrollstation.
            </seg>
            <seg xml:id="i-cc32d01181d2dbfc-0">
              Den livliga diskussionen är mycket bra. Den diskussionen behöver
              fortsätta, kring hur vi skyddar landets säkerhet och var gränserna
              går för intrång i vår personliga integritet.
            </seg>
            <seg xml:id="i-87819db19d04e2d2-0">
              Med detta, fru talman, i en mycket svår fråga med svåra avvägningar,
              yrkar jag bifall till förslaget i utskottets betänkande.
            </seg>
          </u>
          <note type="speaker" xml:id="i-8d591fb7054aac2b-0">
            Anf. 112 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-2">
            <seg xml:id="i-54f69a1e3a15a2a4-0">
              Fru talman! Det är nästan så att man bli mållös att ge förslaget
              en tyngd med att säga att konstitutionsutskottet, justitieutskottet
              och försvarsutskottet står bakom. Alla som kan något om det politiska
              livet vet att det är samma majoritet i alla utskott som har ställt
              sig bakom. Det är den majoriteten med de borgerliga partierna
              som har ställt sig bakom det här förslaget. Sedan försöker man
              att ge det en tyngd med att räkna upp justitieutskott och konstitutionsutskott.
              Det är ett taktiskt knep.
            </seg>
            <seg xml:id="i-0d5fc062fb4f6668-0">
              Men då har jag två tydliga frågor. Staffan Danielsson säger att
              kritikerna överdriver vi säger att det här är alldeles för långtgående
              och att så har man det i andra länder. Därför är det här inget
              problem.
            </seg>
            <seg xml:id="i-9b673992c1304969-0">
              Hur kan det komma sig till exempel att Europarådets kommissarie
              för mänskliga rättigheter, Thomas Hammarberg, mycket tydligt går
              ut och kritiserar det här förslaget som väldigt långtgående? Man
              kan försöka raljera med Vänsterpartiet eller debatter som vi har
              haft på vår kongress, men det är Europarådets kommissarie för
              mänskliga rättigheter som säger att det här är bland det mest
              långtgående som finns.
            </seg>
            <seg xml:id="i-2f7c012b2eaddbf6-0">
              Jag skulle kunna dra upp sida för sida från debattartiklar, organisationer
              och företag som är kritiska där man också lägger servrar utanför
              Sverige. Men framför allt vill jag säga att Moderata ungdomsförbundet,
              Muf, är motståndare, Centerns ungdomsförbund, Cuf, är klara motståndare,
              Liberala ungdomsförbundet, Luf, är klara motståndare, Kristdemokratiska
              ungdomsförbundet är klara motståndare. Man raljerar med Vänsterpartiet,
              men är det verkligen så att alla dessa fullständigt har missförstått
              det här förslaget och att det egentligen är så rättssäkert som
              Staffan Danielsson säger i debatten?
            </seg>
          </u>
          <note type="speaker" xml:id="i-43e6280d3b557641-0">
            Anf. 113 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-5e0ffa866e360b00-0">
            <seg xml:id="i-c86c91aa190dd4cd-0">
              Fru talman! Det här innebär intrång i den personliga integriteten.
              Det är alltså en allvarlig fråga. Jag är fullständigt överens
              med Alice Åström om det. Jag inser också att om man lyssnade på
              debatten i medierna nu och på de överord som finns skulle vi väl
              alla vara emot detta.
            </seg>
            <seg xml:id="i-e729d42b74f8e296-0">
              Det som försvarar att ett lands parlament och regering ändå kan
              lägga fram ett sådant här förslag är att vi måste ta ansvar för
              att skydda riket mot allvarliga yttre hot. Det är vårt ansvar.
              Jag har uppfattat att Socialdemokraterna, de fyra borgerliga partierna
              och Vänsterpartiet är överens om att det liksom i andra länder
              för att skydda rikets säkerhet tyvärr behövs en möjlighet att
              inhämta underrättelseinformation i noga reglerade former genom
              signalspaning även i tråd.
            </seg>
            <seg xml:id="i-a5b9b0fb947a6aaa-0">
              Jag har en motfråga till Alice Åström. Det var helt klart förra
              året i er reservation och i ditt inlägg att du visade på att förslaget
              hade förbättrats i väsentlig grad och att det fanns behov av att
              spana i tråd. Men ditt inlägg i dag kan ge intryck av att ni går
              emot detta. Skulle Sverige som enskilt land då avhända sig den
              här möjligheten att skydda sig mot de allvarliga yttre hoten är
              det något som måste analyseras djupgående innan vi kan göra detta.
            </seg>
            <seg xml:id="i-6445a45abf604724-0">
              Som sagt, jag förstår dem som, om de tittar på förslaget och
              koncentrerar sig på ena halvan, kommer till slutsatsen att det
              väl är onödigt att ett litet lugnt och lyckligt neutralt land
              i norra Europa gör detta. Men väger man in båda vågskålarna kommer
              man till att det här behövs för att inhämta underrättelser för
              att kunna skydda landet mot allvarliga hot. Vi bygger in så mycket
              integritet vi kan. Vi har verkligen gjort det. Vi är beredda att
              gå vidare på det. Det är en rimlig avvägning.
            </seg>
            <seg xml:id="i-53c5ac57fa738aa3-0">
              Jag beklagar. Sådana här frågor bör det vara stor samstämmighet
              i. Det har vi inte i det här, och det beklagar jag.
            </seg>
          </u>
          <note type="speaker" xml:id="i-4aed5b44f5f7fefd-0">
            Anf. 114 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-3">
            <seg xml:id="i-32dca71cd27c35cb-0">
              Fru talman! Det här är nödvändigt för att skydda den svenska
              befolkningen mot den här typen av hot. Det är ett viktigt ställningstagande
              som vi i riksdagen måste ta. Vi måste ta ansvaret för båda delarna.
            </seg>
            <seg xml:id="i-29e0f8a3971a7e6b-0">
              Men är då inte Staffan Danielsson bekymrad över Säpos och Rikspolisstyrelsens
              remissyttrande? Det är faktiskt Säpo som har en stor del av det
              här ansvaret i dag. Till och med de säger att det här är så oerhört
              långtgående. Har vi en säkerhetspolis och en rikspolisstyrelse
              som inte har en aning om vad de egentligen sysslar med, för de
              kan inte alls bedöma faran?
            </seg>
            <seg xml:id="i-d8551f8a2aa8a7bf-0">
              Vi i Vänsterpartiet har sagt att vi är beredda att diskutera,
              men med utvidgningen från yttre militära hot till yttre hot har
              man öppnat för en avlyssning som är så gigantisk att den kan man
              inte ens diskutera. Och de analyser som behöver göras är heller
              inte gjorda. Det har vi lyft fram, och det finns i en mängd olika
              remissvar också. Man pekar på bristen av analyser.
            </seg>
            <seg xml:id="i-b57e01829b77076a-0">
              Min slutgiltiga fråga blir: Om det är så viktigt för Staffan
              Danielsson och Centerpartiet att man har de här rättssäkerhetsgarantierna
              och att man har de här skydden, hur kan det då komma sig att ni
              väljer att gå i majoritet och komma till den här kammaren utan
              att ha ett tillkännagivande på de punkter som ni räknar upp?
            </seg>
            <seg xml:id="i-11f31b4412e32376-0">
              Det handlar om att precisera för vilka ändamål signalspaning
              ska få bedrivas inom ramen för den föreslagna lagstiftningen.
              Det handlar om tillämpning, tillståndsgivning, inriktning, behov,
              proportionalitetsbedömning, uppdragsgivare och sökord och hur
              förstöring av uppgifter ska genomföras. Man hör ju vilka oerhört
              stora områden det är.
            </seg>
            <seg xml:id="i-322791f8ad1154f2-0">
              Man bara går till denna kammare och säger: Lita på oss! Vi utgår
              ifrån att regeringen återkommer med det.
            </seg>
            <seg xml:id="i-4a2e1beeecc80eef-0">
              Är det att ta rättssäkerheten på största allvar? Och är det verkligen
              rimligt att ställa riksdagen inför ett sådant beslut?
            </seg>
          </u>
          <note type="speaker" xml:id="i-d5cb20b0c06d6d81-0">
            Anf. 115 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-999e9484b4b3d79e-1" next="cont">
            <seg xml:id="i-9124e84393488bdb-0">
              Fru talman! Man får alltid välja vilka man vill lita på här i
              världen. Jag noterade att Alice Åströms profet just nu är säkerhetspolisen
              i Sverige.
            </seg>
            <seg xml:id="i-d490af87f58cac6f-0">
              En orsak till att Socialdemokraterna lamslogs från 1998 till
              2006 i hanteringen av den här frågan var revirstrider mellan olika
              myndigheter och departement. I den diskussionen finns det många
              uppfattningar.
            </seg>
            <seg xml:id="i-8d9cd6e24697fd82-0">
              Jag vet att en före detta Säpochef har uttalat sig om att Försvarets
              radioanstalt får spana om vilka yttre hot som helst, som Peter
              Rådberg sade. Det är fel. Det är mycket noga avgränsat vilka allvarliga
              yttre hot det handlar om.
            </seg>
            <seg xml:id="i-5a354205686b123c-0">
              Det sägs också att det strider mot Sveriges grundlag. Ett enigt
              lagråd, de högsta juristerna vi har, som ska granska regeringens
              förslag har godkänt förslaget och sagt att det är en acceptabel
              avvägning mellan de två svåra sidorna av myntet. Man lade fram
              några ytterligare förslag som vi har tagit in. I processen, i
              utskottsbehandlingen, kom Socialdemokraterna med bra förslag,
              och vi tillgodosåg nästan alla.
            </seg>
          </u>
          <note xml:id="i-9f475dacc4a4c1ad-0">
            Så var processen.
          </note>
          <u who="staffan_danielsson_559bd0" prev="cont" xml:id="i-0e82460e23bb43b5-1">
            <seg xml:id="i-6ada9b013ff93720-0">
              När det gäller tillkännagivande är riksdagens beslut genom utskottets
              betänkande tydligt på de här områdena. Vi har nu ett bordlagt
              förslag att ta upp. Jag är säker på att försvarsministern i sitt
              anförande kommer att kommentera det beslut som riksdagen tar och
              som regeringen självfallet kommer att respektera.
            </seg>
          </u>
          <note type="speaker" xml:id="i-7875740825acffd1-0">
            Anf. 116 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-3">
            <seg xml:id="i-1c5059d8297f7250-0">
              Fru talman! Staffan Danielsson försökte likt Karin Enström att
              skjuta över bollen till socialdemokratin som om det på något sätt
              är vårt fel att denna debatt finns i dag. Fel vet jag inte jag
              tycker att det är bra att debatten finns och att vi för en diskussion
              om detta.
            </seg>
            <seg xml:id="i-5fc40ec16df6ac61-0">
              Men jag har en enkel fråga till Staffan Danielsson: Varför är
              det så lätt att fatta beslut i den här frågan om att kunna avlyssna
              alla? Ni hade ju ett sådant bekymmer med den riktade avlyssningen
              när det gäller domstolsväsendet, och flera av er sade nej till
              det i den diskussionen. Varför är det så mycket lättare när det
              handlar om hela samhällskollektivet? Då var det den som var utsatt
              för domstolsprövning som skulle avlyssnas.
            </seg>
            <seg xml:id="i-fed9ee4b0c910a7f-0">
              Vad är skillnaden?
            </seg>
          </u>
          <note type="speaker" xml:id="i-cfab5ff5a88605a8-0">
            Anf. 117 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-5e0ffa866e360b00-1">
            <seg xml:id="i-926d2d775115d988-0">
              Fru talman! Signalspaning i tråd mot allvarligare yttre hot är
              något helt annat än att bekämpa brott med utredningar. Det handlar
              om att hitta tendenser och mönster som kan hota landet men på
              ett noga kontrollerat sätt. Skulle sådan spaning till exempel
              resultera i att en enskild person som håller på att planera terrordåd
              avslöjas ska FRA i det läget överlämna den informationen till
              polisen. Det är korrekt, men i och med att man har gjort det måste
              polisen hantera utredningen på precis samma sätt och med respekt
              för precis samma lagar och regler som gäller för polisens verksamhet.
            </seg>
            <seg xml:id="i-55f532ee270dd115-0">
              Den här frågan är viktig, och jag kan säga till Anders Karlsson
              att Försvarsberedningen lämnade sin rapport i fredags. Vi har
              en bred samsyn om försvarets inriktning, vilket är mycket glädjande.
              Det här är också en fråga som handlar om mycket viktiga saker:
              människors integritet och landets säkerhet. Jag tycker att det
              är trist att vi, när vi faktiskt står så nära varandra i sak,
              inte kunde komma överens i fjol.
            </seg>
            <seg xml:id="i-926427042263493d-0">
              Nu är det som det är. Centerpartiet sitter i regeringen tillsammans
              med tre andra partier. Vi har ansvar för att regera landet. Vi
              måste ta även i svåra frågor och göra även mycket svåra avvägningar.
              Det är det vi försöker göra på ett så bra sätt som möjligt.
            </seg>
            <seg xml:id="i-807a99120ca753a1-0">
              Jag tycker att vi har kommit fram och lyckats bygga in mycket
              integritetsskydd i betänkandet. Vi är öppna för att det behövs
              ytterligare åtgärder. Det ska följas noga. Men att nu, efter tio
              års utredande, ytterligare skjuta det hela flera år framåt innebär
              att frågan kvarstår oreglerad. Det här behöver regleras.
            </seg>
          </u>
          <note type="speaker" xml:id="i-c101ac59df6dc89a-0">
            Anf. 118 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-4">
            <seg xml:id="i-5d98e022d77616ec-0">
              Fru talman! Jag vet inte om jag fick svar på frågan. Jag sade:
              Vad är det som är skillnaden när man nu ska kunna avlyssna alla
              9 miljoner människor som finns i vårt land? Det tycker ni är okej,
              men ni säger nej till att domstolar ska kunna avlyssna brottslingar.
              Vad är det som gör skillnaden? Det fick jag inget svar på.
            </seg>
            <seg xml:id="i-6a88dbeb321871f3-0">
              Det känns för mig lite främmande att alla vi som sitter här helt
              plötsligt ska kunna bli avspanade i signalsändningssystemet. En
              grov brottsling kan man däremot inte få lov att avlyssna för att
              kunna fälla honom för det grova brottet. Det känns lite konstigt,
              men det är Centerns ståndpunkt.
            </seg>
            <seg xml:id="i-3302c10ec3716d76-0">
              Sedan säger Danielsson, och det tycker jag också, jag har sagt
              det vid flera tillfällen: Försvars- och säkerhetspolitiken är
              för stor och för viktig för att träta om politiskt. Här ska vi
              hitta breda överenskommelser.
            </seg>
            <seg xml:id="i-fb37f13fdb929354-0">
              Ja den socialdemokratiska regeringen har under hela sitt regeringsinnehav
              försökt hitta en bredare försvars- och säkerhetspolitisk överenskommelse.
              Men här har ni haft 365 dagar på er att ta kontakt med det stora
              socialdemokratiska partiet, som Karin Enström sade det stora socialdemokratiska
              partiet. Ni har inte bemödat er om att göra det, utan nu står
              ni här i kammaren och vädjar och menar att vi är lite osolidariska
              mot er, och i undertonen även lite halvpopulistiska, för att vi
              inte tar vårt ansvar.
            </seg>
            <seg xml:id="i-e30815cec21ff848-0">
              Vi tar vårt ansvar men vi har inte blivit inbjudna en enda gång
              av den sittande regeringen till en diskussion om det här. Inte
              en enda gång har de bjudit in till diskussion om detta, och så
              säger Staffan Danielsson till mig att vi inte tar vårt ansvar.
            </seg>
            <seg xml:id="i-04a229515f80eeae-0">
              Vi är beredda att ta vårt ansvar. Vi var beredda att ta vårt
              ansvar, men ni gjorde ingenting åt det. Det är faktiskt ni som
              styr landet.
            </seg>
          </u>
          <note type="speaker" xml:id="i-e1d035605c63eda4-0">
            Anf. 119 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-5e0ffa866e360b00-2">
            <seg xml:id="i-5c11fd45a7023a48-0">
              Fru talman! I utskottsdiskussionerna förra året i maj tillgodosåg
              vi nästan allt det som Socialdemokraterna krävde. Vi var beredda
              att göra upp. Vi meddelade detta till Socialdemokraternas gruppledare
              Britt Bohlin. Dagen efter kallade Thomas Bodström till presskonferens
              och sade att regeringen har brutit förhandlingarna och vägrat
              att tillmötesgå våra krav.
            </seg>
            <seg xml:id="i-bd6e0b8948c58edb-0">
              Då blev det votering, och nu kommer den bordlagda frågan upp
              igen. Jag beklagar detta. Låt oss hoppas att det framöver ska
              kunna bli ett bättre samtalsklimat i den här frågan.
            </seg>
            <seg xml:id="i-2cb1297f9efc3320-0">
              När det gäller frågan om signalspaning och att alla kan avlyssnas
              handlar det om två olika tekniker. Buggning är riktad och måste
              föregås av en domstolsprövning. Signalspaning innebär att man
              med automatiserade sökord söker efter en allvarlig inriktning
              som kan hota landets säkerhet. Av det brus och de oerhörda mängder
              information som strömmar i kabelnätet kan kanske ett meddelande
              på tio miljarder falla ut. Resten försvinner förbi och magasineras
              inte, utan det är de här som faller ut som vi har stränga regler
              för hur de ska hanteras.
            </seg>
            <seg xml:id="i-ee157bd1adc3a78a-0">
              Tillstånd till den här signalspaningen ska lämnas av Försvarets
              underrättelsenämnd. Det är en civil myndighet som i två instanser
              under domstolsliknande former har ansvar för att dels ge tillstånd,
              dels utföra efterhandskontroll. I Försvarets underrättelsenämnd
              sitter ordförande, vice ordförande två domare eller före detta
              domare och representanter för riksdagens partier.
            </seg>
            <seg xml:id="i-d26570852c64c026-0">
              Jag är beredd att diskutera om det är möjligt att låta detta
              domstolsprövas. Det blir väldigt komplicerat. Det har inte ansetts
              möjligt, men det tycker jag gott att man kan titta djupare på.
              Men den lösning som finns på plats är bra.
            </seg>
          </u>
          <note type="speaker" xml:id="i-ead92151b45cf189-0">
            Anf. 120 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-3">
            <seg xml:id="i-76f1b6167c230e51-0">
              Fru talman! Jag tror att debatten svävar ut mer och mer ju längre
              ledamöterna på den borgerliga kanten talar. Jag ska referera till
              något av det som Staffan Danielsson sade: Vi ska genomföra detta
              för att världen ser ut som den gör.
            </seg>
            <seg xml:id="i-fab713572defd815-0">
              Det är ju tunga argument.
            </seg>
            <seg xml:id="i-a9a3068cc30a274f-0">
              Staffan Danielsson fortsätter: FRA får bara göra och så räknar
              han upp ett antal saker.
            </seg>
            <seg xml:id="i-d9f0a7c2713531d9-0">
              Något annat ska man inte få göra. Det är i sak fel.
            </seg>
            <seg xml:id="i-e2f97b938658976c-0">
              Det finns yttre hot. Då sade Staffan Danielsson så här: Ja, men
              det är bara allvarliga frågor som FRA ska hantera när det gäller
              yttre hot.
            </seg>
            <seg xml:id="i-fda5fcc2c76eb6f5-0">
              Det var exakt vad Staffan Danielsson sade. Snacka om att sväva
              ut!
            </seg>
            <seg xml:id="i-57835997cfc12e17-0">
              Detta är inte sant. FRA ska förhålla sig till en lagparagraf
              som Staffan Danielsson ska rösta ja till i morgon. I den står
              det yttre hot. FRA ringer inte till någon myndighet och frågar
              om de kan få göra detta. De bedömer naturligtvis vad som menas.
            </seg>
            <seg xml:id="i-c3092e2f2ce4840c-0">
              Sedan säger Staffan Danielsson: De flesta mejlen försvinner ju.
              Vi är bara intresserade av de allra viktigaste men grejen är,
              Staffan Danielsson, att allting går in, och med en enda knapptryckning
              kan man spara precis vad man vill. Det är det som är integritetskränkande
              här, och det är det som utgör faran i förslaget.
            </seg>
            <seg xml:id="i-ec8c2cd7077d4de3-0">
              Det tar ni väldigt lätt på. Ta det lugnt, lita på oss vi litar
              på regeringen, sade Karin Enström alldeles nyss, och Staffan Danielsson
              nickar och håller med. Så min fråga även till Staffan Danielsson
              är: Du måste förklara hotbilden när ett så omfattande förslag
              genomförs, för du håller väl ändå med om att det är ett omfattande
              förslag? Du pratar själv om yttre hot, men du kan inte definiera
              begreppet yttre hot. Du är otroligt vag. Du säger, vilket du också
              sade i talarstolen, att vi får betala priset att vi får skanna
              över 9 miljoner människor. Det var egentligen det du sade, Staffan.
            </seg>
            <seg xml:id="i-a131df194b47b43b-0">
              Jag vill att du definierar begreppet yttre hot så att vi får
              en bild av vad Centerpartiet tycker i den frågan.
            </seg>
          </u>
          <note type="speaker" xml:id="i-d0e511af8c5b3287-0">
            Anf. 121 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-5e0ffa866e360b00-3">
            <seg xml:id="i-230859be521acb7f-0">
              Fru talman! Nu har vi kommit till en viktig punkt, Peter, i denna
              allvarliga fråga, nämligen att vi diskuterar med sakliga argument
              och inte vilseleder eller kommer med totalt fel uppgifter. Du
              säger att FRA får avlyssna vem som helst och vad som helst. Det
              är vad du säger. FRA avgör själv vad man vill spana mot.
            </seg>
            <seg xml:id="i-3c6332e7aec77ac7-0">
              Du har fel, och du vilseleder dem som lyssnar. Du lyssnade inte
              på när Karin Enström och jag nämnde de sex mycket allvarliga yttre
              hot som vi i utskottet har sagt att FRA får spana mot efter det
              att Försvarets underrättelsenämnd har givit godkänt till den inriktningen.
              Det är alltså internationella konflikter hör du vad jag säger
              militära hot, hot mot våra utlandssoldater, grov brottslighet
              i form av vapensmuggling och spridning av massförstörelsevapen,
              internationell terrorism och kvalificerade IT-hot mot våra samhällsviktiga
              strukturer. Dessa sex hot får FRA spana mot sedan man fått tillstånd
              av Försvarets underrättelsenämnd inget annat. Jag hoppas att vi
              kan vara överens om det. Annars är det en fråga för undersökande
              journalistik att reda ut vem av oss som säger som det är.
            </seg>
            <seg xml:id="i-177ccab6e5d79613-0">
              Varför sade jag att det bästa vore att inte ha vare sig försvar
              eller signalspaning? Jag vill självfallet ha en värld där vi inte
              har något försvar och där vi inte har någon signalspaning. Men,
              Peter, vi har tyvärr inte en sådan värld i dag. Som världen ser
              ut måste vi skydda vårt land och vår befolkning. Då behöver vi
              även bedriva försvarsunderrättelseverksamhet. Jag kan tänka mig
              att vi djupare skulle kunna utreda om Sverige, till skillnad från
              andra länder, skulle kunna gå sin egen väg och avstå från den
              här underrättelseinhämtningen, men då måste vi tillsätta en utredning
              och titta djupt på detta. I dagsläget är världen sådan att vi
              måste arbeta på det här sättet, och det är en bedömning som jag
              tror att alla partier har gjort utom Peter Rådbergs. Vi gör det
              med skyddsnät och på ett öppet sätt. Vi går inte längre än andra
              länder, tvärtom.
            </seg>
          </u>
          <note type="speaker" xml:id="i-53bc2b90bf5d635c-0">
            Anf. 122 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-4">
            <seg xml:id="i-f56a9a59de54c2b5-0">
              Fru talman! Säpo, Rikspolisstyrelsen, Journalistförbundet och
              ett antal remissinstanser till har fel. Det är konstigt. De som
              ska utföra detta är väl Säpo och Rikspolisstyrelsen. Det är väl
              de som ligger i frontlinjen. De har sagt att det här förslaget,
              som Staffan Danielsson säger är så bra, inte håller. Menar Staffan
              Danielsson på fullt allvar att om FRA hittar en organisation som
              är farlig skulle de skippa den organisationen? Vad betyder yttre
              hot? Det är en definitionssak.
            </seg>
            <seg xml:id="i-0f27e64685ad9e93-0">
              Vi kommer per definition att kunna skanna in alla. Det är helt
              uppenbart. Det finns experter på det här området som säger att
              det inte går att begränsa sig.
            </seg>
            <seg xml:id="i-d6c35aae8dd7c332-0">
              Som jag sade kommer Google att lägga sin server utomlands. Då
              kan man verkligen räkna med att alla kommer att bli avlyssnade.
            </seg>
            <seg xml:id="i-aa9a144b617f8b2b-0">
              Danielsson vägrar att svara på min fråga, nämligen: Vilka är
              de yttre hoten?
            </seg>
            <seg xml:id="i-375761b91728d466-0">
              Du är fortfarande lika vag och säger att vi måste ha detta och
              att vi måste få möjlighet att skanna hela svenska folket för att
              vi eventuellt ska kunna hitta någonting. Vilka är de yttre hoten
              i dag, Staffan Danielsson?
            </seg>
            <seg xml:id="i-ae416d41b377aad8-0">
              I mitt anförande försökte jag berätta vad USA och Storbritannien
              har kommit fram till. De ser naturligtvis att det finns ett hot
              kvar med till exempel al-Qaida, men i dag är inte hotet av den
              digniteten att den här typen av åtgärder krävs. Men det tycker
              tydligen Staffan Danielsson och Centerpartiet.
            </seg>
            <seg xml:id="i-2039957f242902c0-0">
              Kan du inte förklara nu vad det här yttre hotet består av eftersom
              ni vill genomföra ett sådant här omfattande lagförslag?
            </seg>
          </u>
          <note type="speaker" xml:id="i-1b18110f1c7488eb-0">
            Anf. 123 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-5e0ffa866e360b00-4">
            <seg xml:id="i-f5881ecaf8e05c9f-0">
              Fru talman! Peter Rådberg och Miljöpartiet är djupt insatta i
              den hotbild som finns i världen och bedömer att Sverige inte riskerar
              att drabbas av några hot. Då behöver vi kanske inte någon försvarsunderrättelseverksamhet
              heller, eller något försvar för den delen. Jag tycker att det
              är fel. Vi behöver tyvärr ett försvar och en försvarsunderrättelseverksamhet.
            </seg>
            <seg xml:id="i-ad5c2ad6ad778f98-0">
              Jag har också haft en diskussion om Google på min blogg och via
              mejl. Jag får nog granska Google, för jag har ställt en motfråga.
              Om nu Google vill flytta från Sverige, vart vill man då flytta
              eftersom signalspaning i tråd bedrivs under sekretess i våra grannländer
              på kontinenten? Vad jag förstår ligger Googles huvudkontor i USA,
              och vi reglerar det här på ett helt annat sätt än man gör där.
            </seg>
            <seg xml:id="i-ea9241468dc4f2c3-0">
              Säpo och Advokatsamfundets ordförande har rätt i att yttre hot
              är vad som helst, säger Peter Rådberg. Jag hävdar, och vi får
              väl göra upp efteråt, att det är fel. Jag har två gånger läst
              upp de sex allvarliga hot som vi tog in i utskottsbetänkandet
              och preciserade. Bara mot de hotbilderna får Försvarets underrättelsenämnd
              ge tillstånd till Försvarets radioanstalt att spana. Man ska efterhandskontrollera
              det som Försvarets radioanstalt gör, och det behövs. Det vet vi.
              Det är alltså fel när man säger att vi inte har preciserat de
              sex allvarliga yttre hoten.
            </seg>
            <seg xml:id="i-a0f4f99d440bf822-0">
              Jag tror att Peter och jag får diskutera igenom det här och komma
              med ett gemensamt uttalande där vi blir överens. Vi borde kunna
              bli det. Jag menar att jag redovisar verkligheten i den här frågan
              och att Peter Rådberg redovisar något annat.
            </seg>
          </u>
          <note type="speaker" xml:id="i-9bb493e7b2038021-0">
            Anf. 124 ALLAN WIDMAN (fp):
          </note>
          <u who="allan_widman_80f3d6" xml:id="i-db8630af41bea7eb-0" next="cont">
            <seg xml:id="i-f701d479d9348d48-0">
              Fru talman! Jag skulle naturligtvis kunna ägna mitt anförande
              åt att polemisera med Anders Karlsson och Socialdemokraterna,
              som använder mer än hälften av sin reservationstext till att berätta
              hur angeläget och viktigt det är med signalspaning i tråd, och
              konstatera att han inte har ett enda konkret förslag på hur det
              här förslaget skulle kunna bli utformat på ett sätt som vore acceptabelt
              för Socialdemokraterna.
            </seg>
            <seg xml:id="i-87e679aa721dbf96-0">
              Visst är det så, Anders Karlsson, att även riksdagsledamöter
              i opposition har ett ansvar att väga för- och nackdelar med olika
              förslag mot varandra. Även om ni inte har regeringsansvaret är
              det ett ansvar ni inte kommer ifrån.
            </seg>
            <seg xml:id="i-e319aa42e85ca7b6-0">
              Jag skulle naturligtvis också kunna vända mig till Alice Åström
              och fråga varför hon citerar vad Säpo och Rikspolisstyrelsen säger
              men inte vad Lagrådet uttalar om det här förslaget. Visst är det
              konstigt, Alice, att Säpo och Rikspolisstyrelsen, som ju aldrig
              tidigare har haft några invändningar mot de nya hemliga tvångsmedel
              som införs i rättegångsbalken, nu anser att det här förslaget
              inte håller måttet? Det kanske är en antydan om att det finns
              fler bottnar i det här än enbart rättssäkerhetsaspekten.
            </seg>
            <seg xml:id="i-33bd6b4ab17c9bc6-0">
              Fru talman! Att ge myndigheter rätt att ta del av meddelanden
              som enskilda människor utgår från är privata är en djupt allvarlig
              sak. Det finns inga garantier mot missbruk, vare sig i fråga om
              detta förslag, i fråga om hemliga tvångsmedel eller i fråga om
              annan myndighetsutövning i detta land. Misstag begås, och det
              vi i bästa fall kan göra är att se till att möjligheterna till
              detta blir så små som möjligt.
            </seg>
            <seg xml:id="i-921b06078a24d4aa-0">
              Av detta skäl och beroende på dessa risker måste signalspaningens
              betydelse för vår säkerhet motivera den risktagning som den innebär
              för ett demokratiskt och öppet samhälle. Utgångsfrågan måste då
              bli: Vad är det som hotar Sverige? Ja, numera är det inte invasionen
              från öster som känns överhängande. I stället är det andra mer
              komplexa och mindre våldsamma hot som är utgångspunkten. Inte
              minst har vårt samhälles höga tekniska standard och ett ökat försörjningsberoende
              av omvärlden gjort oss mer sårbara.
            </seg>
            <seg xml:id="i-9fc9f8c12102bf4c-0">
              Det är inte bara mindre men välriktade angrepp från våldsamma
              antagonister som kan få omfattande konsekvenser för vårt samhälles
              funktionalitet. Även skeenden som primärt inte riktar sig mot
              vår nation eller som sker helt utan våldsanvändning kan påverka
              vår säkerhet. Och detta, Peter Rådberg, är någonting som också
              Miljöpartiet brukar vara överens med oss andra om när vi sitter
              i Försvarsberedningen.
            </seg>
            <seg xml:id="i-7af4faa6bdcdfdc9-0">
              Sveriges säkerhet definieras alltmer utifrån de nya hoten som
              inte bara Sverige beskriver i en försvars- och säkerhetspolitisk
              kontext utan som har sitt ursprung i Europeiska unionens säkerhetsstrategi.
            </seg>
            <seg xml:id="i-f5e19f0105429fd4-0">
              Fru talman! Under min levnad har Sverige vid flera tillfällen
              drabbats av den internationella terrorismen. Många av oss minns
              det så kallade ambassaddramat på 70-talet. Vi minns flygplanskapningen
              och de långt framskridna planerna på kidnappning av Anna-Greta
              Leijon. En statsminister och en utrikesminister har under drygt
              två decennier bragts om livet i Sverige på allmän plats.
            </seg>
            <seg xml:id="i-e5b55ea9e83d97e5-0">
              Den svenska utlandsstyrkan som verkar för internationell fred
              och säkerhet långt utanför våra gränser utsätts mer eller mindre
              regelbundet för attentatsförsök. Dödsoffer har redan krävts. Hittills
              har Sverige klarat sig från bombdåd av det slag som till exempel
              drabbat Spanien och Storbritannien. Inte heller har vi utsatts
              för omfattande IT-attacker av det slag som skedde förra året i
              Estland eller som andra av våra grannländer drabbats av energipolitiska
              utpressningsförsök.
            </seg>
            <seg xml:id="i-1d8c68b247b6f2d9-0">
              Frågan är: Vågar vi lita på att någonting liknande, eller någonting
              annat som framstår som lika hotande, inte kommer att inträffa
              i vårt land? Hur säkra är vi på denna slutsats? Folkpartiet liberalernas
              svar på frågan är nej. Vi är inte säkra. Vår nationella trygghet
              och vårt oberoende kräver en beredskap för att kunna skydda oss
              mot och föregripa den eller de personer som vill Sverige illa.
            </seg>
            <seg xml:id="i-73627c2929bf409f-0">
              Frågan är då hur skyddet ska utformas. Att försvarsunderrättelseverksamhet
              ska tillåtas tycks vara tämligen okontroversiellt i denna kammare.
              Men hur ska den bedrivas? Under lång tid har principen om en fri
              eter gällt i Sverige. Det har varit öppet för vem som helst att
              ta ned de signaler som går i luften och bruka sig av den informationen.
            </seg>
            <seg xml:id="i-fb885ffdc38affd2-0">
              Av det skälet har i Sverige en sådan signalspaning enligt Lagrådet
              ansetts förenlig med det skydd från det allmännas insyn som stadgas
              i regeringsformens 2 kap. 6 §. Problemet är att numera går dock
              enligt en svensk offentlig utredning enbart 2 procent av trafiken
              till och från Sverige just genom etern och 98 procent i det trådburna
              nätet.
            </seg>
            <seg xml:id="i-6e72b18793cd668a-0">
              Fru talman! Detta innebär att den möjlighet till inhämtning av
              försvarsunderrättelser som fanns med gårdagens teknik nu nästan
              helt har upphört. Det är mot denna bakgrund som regeringen nu
              föreslår en anpassning till dagens vägar för kommunikation.
            </seg>
            <seg xml:id="i-f2b8706c01263ac0-0">
              Frågan är om utformningen av förslaget är acceptabelt med hänsyn
              till enskildas rätt till integritet. Jag kommer här att ta min
              utgångspunkt i de påståenden som görs. Jag skrev det i den allmänna
              debatten, men jag hade lika gärna kunnat säga det i debatten här
              i kammaren.
            </seg>
            <seg xml:id="i-2dc0562dff3de22d-0">
              Det görs till exempel här gällande att FRA kommer att få ta del
              av all trafik som går till och från Sverige. Svaret på det påståendet
              borde vara att all signalspaning i tråd ska ske automatiserat
              och med sökbegrepp enligt av en oberoende myndighet beslutad inriktning.
            </seg>
            <seg xml:id="i-439c9ee06cdafd4f-0">
              Detta innebär att FRA endast kommer i kontakt med den kommunikation
              som omfattas av inriktningen och fångas upp genom de använda sökorden.
              I övrigt sker det ingen kontakt. Om det som fångas upp är utan
              betydelse för det som i propositionen beskrivs som yttre hot mot
              landet, eller om det är en kommunikation som enbart av tekniska
              skäl passerat gränsen, ska kommunikationen omgående förstöras.
              Detsamma gäller uppgifter som omfattas av källskyddet eller forskningsförbudet
              i tryckfrihetsförordningen eller yttrandefrihetsgrundlagen liksom
              samtal som utspelar sig mellan en advokat och en för brott misstänkt
              person.
            </seg>
            <seg xml:id="i-36e20ae75379df62-0">
              Fru talman! Vidare påstås det att det faktum att FRA ska få signalspana
              mot yttre hot och inte bara militära sådana kommer att leda till
              att det inte kommer att finnas några begränsningar för verksamheten.
              I motivdelarna till lagstiftningen nämns exempel på icke-militära
              yttre hot såsom internationell terrorism, spridning av massförstörelsevapen
              och samhällshotande internationell brottslighet.
            </seg>
            <seg xml:id="i-d32814455472ee62-0">
              Jag vill i det här sammanhanget gärna framhålla att de farhågor
              som har funnits i Dagens Industri om att vi nu ska bugga finansmarknaden
              är helt ogrundade. Hot i form av valuta- och räntespekulationer
              återfinns inte i de uppräkningar som görs vare sig i allmänmotiveringen
              eller i specialmotiveringen. Texten om just dessa fenomen hittade
              tidningen i en bakgrundsbeskrivning under rubriken Den svenska
              säkerhetspolitikens utveckling.
            </seg>
            <seg xml:id="i-27dad1d599ab795d-0">
              För att ytterligare belysa verksamhetens koppling till det säkerhetspolitiska
              området har försvarsutskottet efterlyst att regeringen i en förordning
              ska göra en mycket konkret lista på det som grundar rätt till
              signalspaning.
            </seg>
            <seg xml:id="i-e681a8ce2f1a70e2-0">
              I debatten påstås också att ingen kommer att hålla koll på FRA
              gör. Försvarets underrättelsenämnd, fru talman, blir en ny självständig
              myndighet ledd av lagfarna domare med understöd av parlamentariska
              representanter. En avdelning i myndigheten ska svara för tillståndsgivning
              och en annan för kontroll och uppföljning. Tillståndsmyndigheten
              ska dessutom ha rätt att avbryta pågående signalspaning, kontrollera
              förstörelsen av uppgifter med mera.
            </seg>
            <seg xml:id="i-4a1aaf7e38637291-0">
              Om enskilda tjänstemän på FRA skulle begå grava misstag i hanteringen
              av signalspaningen och inte följa det som åligger dem i tjänsten
              riskerar de ett straffrättsligt ansvar för tjänstefel. Det är
              ett brott som leder till fängelse i upp till två år. Utöver detta
              kommer ett integritetsråd att verka inom FRA med uppgift att stödja
              arbetet med integriteten i fråga om teknik, metodik och rutiner.
            </seg>
            <seg xml:id="i-9cc147ea5d4ae66c-0">
              Från andra håll heter det att om polisen inte kan få till stånd
              avlyssning genom ett beslut i domstol kan man alltid vända sig
              till FRA för att få denna service. Dock är det så att det av reglerna
              i rättegångsbalken om hemlig avlyssning på grund av misstanke
              om brott framgår att det bara är polis och åklagare som kan få
              ägna sig åt sådan verksamhet och enbart efter beslut i allmän
              domstol. FRA kommer inte i närheten av de arbetsuppgifterna.
            </seg>
            <seg xml:id="i-94eecd68ddfc6f54-0">
              Vidare framgår det av de lagförslag som debatteras här i dag
              att FRA inte får vidta signalspaning som syftar till att bekämpa
              eller förebygga brott. Det enda undantag som finns gäller yttre
              hot mot Sverige som man spanar mot och om dessa hot utgör en brottslig
              gärning, till exempel ett omfattande terroristdåd. Då får Signalspaningsmyndigheten
              överlämna uppgifter härom till polisen. Sedan är det polisen som
              hanterar detta ärende och genomför förundersökning och väcker
              åtal.
            </seg>
            <seg xml:id="i-b63d9b8eba9c1884-0">
              Det är sant att de föreliggande lagförslagen innebär en efterlängtad
              och tydlig reglering av svensk försvarsunderrättelseverksamhet.
              I förslagen tillförs både inre och yttre fristående kontrollorgan.
              Proportionalitetsprincipen, som är så central i vår grundlag,
              lyfts fram. Sökningar på enskilda personer får endast företas
              om synnerliga skäl föreligger.
            </seg>
            <seg xml:id="i-da3ff5965a9b9df3-0">
              Utskottets majoritet har på en lång rad av punkter efterlyst
              konkretiseringar som naturligtvis regeringen kommer att verkställa.
              Det gäller hur information ska förstöras, hur tillståndsgivning
              ska gå till i detalj och för vilka närmare syften som verksamheten
              ska få bedrivas. Redan år 2011, som Staffan Danielsson påpekade,
              ska en kontrollstation utvärdera den här verksamheten.
            </seg>
            <seg xml:id="i-25100b617bbc02d8-0">
              Jag tycker att det är en brist i svensk politisk debatt, särskilt
              när det gäller så allvarliga frågor som vi i dag diskuterar, att
              vi har ett mycket digitalt förhållningssätt till det vi pratar
              om. Antingen föreligger det hot eller så föreligger det inte några
              hot mot Sverige. Antingen hotar en lagstiftning integriteten eller
              så gör den det inte. Så enkel är inte vår verklighet. Det ankommer
              på oss att försöka nyansera bilden, inte bara för denna diskussions
              skull utan allmänt när vi talar om grundläggande frågor som rör
              försvar och säkerhet.
            </seg>
            <seg xml:id="i-78e413f0166d0b0b-0">
              Mot den bakgrund jag nu har skissat har jag i likhet med Lagrådet
              nått fram till slutsatsen att avvägningen mellan våra nationella
              säkerhetsintressen och enskildas grundlagsskyddade och konventionsskyddade
              rätt till integritet är acceptabel.
            </seg>
          </u>
          <note xml:id="i-afc103b24f1640b1-0">
            Med det, fru talman, yrkar jag bifall till utskottets förslag.
          </note>
          <u who="allan_widman_80f3d6" prev="cont" xml:id="i-cf03b59084a9bf21-0">
            <seg xml:id="i-6bba3166e7637526-0">
              (Applåder)
            </seg>
          </u>
          <note type="speaker" xml:id="i-f534ec6e75db454a-0">
            Anf. 125 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-4">
            <seg xml:id="i-64f566b7719dcfeb-0">
              Fru talman! Allan Widman sade att vi lyfter fram olika remissinstanser
              som är kritiska men att vi inte alls lyfter fram att Lagrådet
              har godkänt. Men då ska jag passa på att lyfta fram något som
              Lagrådet har sagt och som vi har tagit stor fasta på.
            </seg>
            <seg xml:id="i-ca35943de16ecdad-0">
              Allan Widman och flera andra debattörer säger att det är väldigt
              tydligt vad man får och inte får spana på och vad det är för kommunikation
              man får och inte får fånga. I själva verket är det så att för
              att kunna fiska och för att kunna få något på det man får spana
              på måste man fånga alla i nätet. Det borde vi vara helt överens
              om. All kommunikation måste gå in och finnas där. Begränsningen
              är vad FRA får använda för sökord och vad det är man får söka
              av. Men all kommunikation kommer givetvis samlas in och komma
              ut.
            </seg>
            <seg xml:id="i-b314ef668c90d13b-0">
              Lagrådet säger och det förvånar mig att Folkpartiet inte reagerar
              mer: Redan existensen av ett system som tillåter hemlig avlyssning
              torde utgöra ett hot mot dem som träffas av lagstiftningen. Detta
              hot slår med nödvändighet mot den frihet att kommunicera som bör
              finnas mellan människor som använder telekommunikationstjänster.
              Det utgör i sig själv ett intrång i såväl privatliv som korrespondens.
            </seg>
            <seg xml:id="i-b66ccdf4e52d4fc1-0">
              Så säger Lagrådet. Ändå säger Lagrådet ja.
            </seg>
            <seg xml:id="i-e24fdeb8aa05e1e7-0">
              Just diskussionen om vad det är man får fånga eller inte fånga
              är verkligen inte relevant när vi ska inrätta ett system som tar
              ifrån människor denna möjlighet. Min fråga till Folkpartiet blir
              därför: Är ett samhälle där människor vet att deras kommunikation
              kan avlyssnas verkligen ett fritt samhälle utifrån liberala värderingar?
            </seg>
          </u>
          <note type="speaker" xml:id="i-40b8550579dc136f-0">
            Anf. 126 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-0">
            <seg xml:id="i-2e18d59a9e67de89-0">
              Fru talman! Man önskar att man alltid kunde vara mer pedagogisk.
              Jag försökte i mitt anförande visa att det finns det som talar
              för och det som talar emot. Varje inskränkning av enskilda människors
              integritet i någon form måste vägas mot de intressen samhället
              har av att åstadkomma skydd i en kollektiv social mening.
            </seg>
            <seg xml:id="i-0380a0380943465b-0">
              Det Alice Åström återger ur Lagrådets yttrande är alldeles riktigt.
              Lagrådet är också noga med att framhålla att det är en sådan avvägning
              som måste till i varje enskilt fall. Jag vill gärna ta tillfället
              i akt och säga att det inte bara är så i det här fallet. Vi har
              en lång rad verktyg inom ramen för det rättsväsen som Alice Åström
              ofta diskuterar som också innebär att man måste göra denna avvägning.
              Detta är inget principiellt nytt. Vi politiker kommer alltid att
              leva med detta dilemma.
            </seg>
            <seg xml:id="i-de0b0317eb4a3da6-0">
              Jag vänder mig återigen mot påståendet att all information fångas
              i nätet. Jag tror inte att Alice Åström har förstått hur detta
              ska gå till. Inom en inriktning som fastställs av tillsynsmyndigheten
              kommer man att skicka ut sökord. I de fall sökorden matchas mot
              trafik i näten kommer man att fånga upp detta. Det innebär, precis
              som Staffan Danielsson flera gånger förklarat, att en absolut
              huvuddel av all information inte ens kommer att komma i kontakt
              med FRA.
            </seg>
            <seg xml:id="i-42cc6b65d2ecddd3-0">
              Jag noterade i någon uträkning att vi i detta land har 215 miljoner
              utlandssamtal varje år. Jag räknade ut att om vart och ett av
              dem var fem minuter långt skulle det ta 500 medarbetare på FRA
              20 år att gå igenom ett års utlandssamtal. Då talar vi inte ens
              om den andra informationen.
            </seg>
          </u>
          <note type="speaker" xml:id="i-8eb4d4935fed0195-0">
            Anf. 127 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-5">
            <seg xml:id="i-920960516f3805a7-0">
              Fru talman! I alla dessa utlandssamtal, som Allan Widman säger
              bara kommer att passera, kommer varje medborgare att veta att
              möjligheten finns att sökbegreppet träffar honom eller henne.
            </seg>
            <seg xml:id="i-0814ab5a08d843cc-0">
              Frågan är vad det är för samhälle vi skapar och om vi verkligen
              kan försvara demokratin med att vi faktiskt inskränker demokratin
              för våra medborgare. Vi från Vänsterpartiet är övertygade om att
              det inte är möjligt. Vi förlorar så stora demokratiska värden
              att det inte kan uppvägas av att vi säger att vi gör det för att
              skydda medborgarna. För oss är det en mycket tydlig avvägning.
            </seg>
            <seg xml:id="i-4a1e7a51773c7cf9-0">
              Slutligen vill jag ställa frågan som jag egentligen inte fått
              svar på från någon av debattörerna på den borgerliga sidan.
            </seg>
            <seg xml:id="i-54520d96e713437f-0">
              På viktiga punkter som jag tidigare läst upp, såsom precisering
              av för vilka ändamål signalspaning ska få bedrivas inom ramen
              för den föreslagna lagstiftningen, hur jag betonar att detta är
              vad majoriteten säger tillämpningen av tillståndsgivningen för
              inriktning, behov, proportionalitetsbedömning, uppdragsgivare
              och sökord ska ske och hur förstöringen av uppgifter ska genomföras,
              har försvarsutskottet valt att bara säga att man utgår från att
              regeringen ska återkomma. Hur kan det komma sig i just denna komplicerade
              fråga där Allan Widman har beskrivit att det är svåra avvägningar?
              Tycker inte Allan Widman att det är rimligt att vi som lagstiftare
              i Sveriges riksdag i ett sådant här svårt ärende ska ha fullständig
              kunskap om vad vi röstar om? Borde det då inte ha varit ett tillkännagivande
              åtminstone på dessa punkter?
            </seg>
          </u>
          <note type="speaker" xml:id="i-d1324f1d375e493a-0">
            Anf. 128 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-1">
            <seg xml:id="i-3ce6196041f7b92f-0">
              Fru talman! Det faktum att vi medborgare är medvetna om att någon
              kan lyssna på det vi säger må vara genom de regler som sedan länge
              existerar när det gäller hemlig tvångsmedelsanvändning i form
              av telefonavlyssning och det må vara genom att andra länder har
              en mycket omfattande verksamhet på detta område.
            </seg>
            <seg xml:id="i-3795c66502b49923-0">
              Men det är alldeles riktigt, Alice. Jag inser detta också. Det
              är precis det som Lagrådet tar upp, nämligen att bara möjligheten
              att bli avlyssnad i sig påverkar oss. Det är alldeles självklart.
              Men det är inget nytt. Det är ett fenomen som jag tror att många
              av oss förhåller sig till i dag.
            </seg>
            <seg xml:id="i-1cca1e0a5e460001-0">
              Jag tror inte att det finns någon skrivning eller markering i
              utskottet, alldeles oavsett hur det hade utformats, som hade lett
              till att Vänsterpartiet och Socialdemokraterna varit nöjda. Jag
              tror att det fanns en underliggande ambition att kritisera och
              inte komma överens. Nu är vi där. Jag är helt övertygad om att
              regeringen kommer att leverera det som riksdagen ändå tydligt
              beställer.
            </seg>
            <seg xml:id="i-8b4a4073f618c864-0">
              I ett tidigare replikskifte tog Alice Åström upp att regeringen
              inte behöver ansöka hos tillsynsmyndigheten för de inriktningar
              man har. Det är alldeles riktigt. Jag tror att det ligger i svensk
              konstitutionell praxis att när det gäller den breda utformningen
              av vår säkerhets- och försvarspolitik är det primärt en politisk
              fråga. Jag vill gärna understryka att utvidgningen till Regeringskansliet
              tillkom på inrådan av Lagrådet. Men Lagrådet konstaterar också
              att det inte finns något undantag när det gäller uppföljning och
              efterhandskontroll av de inriktningar som regeringen själv beslutar
              om.
            </seg>
          </u>
          <note type="speaker" xml:id="i-1d44239ff3d6b81a-0">
            Anf. 129 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-5">
            <seg xml:id="i-4ca88cf55113d214-0">
              Fru talman! Det är länge sedan jag hörde en folkpartist ta så
              lätt på folkets integritet som Allan Widman en av förkämparna
              för fri- och rättigheter. Allan Widman säger, precis som tidigare
              talare, att vi har nya hot, utan att över huvud taget definiera
              vad hoten består i.
            </seg>
            <seg xml:id="i-660171a26d94b518-0">
              Du sade så här: Antingen har vi ett hot eller också har vi inte
              ett hot. Så enkelt är det inte. Vi måste nyansera det hela.
            </seg>
            <seg xml:id="i-bc07881ec45bf1ff-0">
              Det är ju just det du inte gör. Du sveper över allt samtidigt,
              Allan Widman.
            </seg>
            <seg xml:id="i-b4a5b776b64f46ed-0">
              Det är märkligt att den förre Säpochefen Anders Eriksson, säger
              att terrorhotet mot Sverige är mycket lågt. Han tar helt avstånd
              från detta. Det säger den förre Säpochefen.
            </seg>
            <seg xml:id="i-632d5261f3756fd4-0">
              Allan Widman säger, som många andra borgerliga talare, att det
              handlar om de sökord vi ska ha. De sökorden använder väl alla
              elever och andra dagligdags. Finns det någon elev som inte använder
              orden kärnvapen och bomber när de arbetar med sina uppsatser och
              mejlar till varandra. Det är väl de sökorden som fastnar.
            </seg>
            <seg xml:id="i-515de135391e5855-0">
              Allan Widman säger: Ni kan ta det lugnt. Vi kommer bara att titta
              på de här farliga sökorden. Resten försvinner.
            </seg>
            <seg xml:id="i-da610d8e986b93a7-0">
              Det är inte sant. Med en enkel knapptryckning kan man spara vad
              man vill. Ni hänger upp er på att vi har en myndighet. Ni har
              blivit myndighetstokiga i de borgerliga partierna. Det är en stor
              tro på staten. Ni skickar ett förslag till regeringen utan att
              veta hur de kommer att hantera det. Ni går på intuition och hoppas
              på detta.
            </seg>
            <seg xml:id="i-6c3e891bf081b57c-0">
              Det är mycket löst.
            </seg>
            <seg xml:id="i-42a3fe245db641fc-0">
              Vilka hot är det som Allan Widman ser eftersom ni genomdriver
              ett så omfattande lagförslag mot individens integritet?
            </seg>
          </u>
          <note type="speaker" xml:id="i-ab7cbf7972f536a3-0">
            Anf. 130 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-2">
            <seg xml:id="i-7f232e9e90ee8336-0">
              Fru talman! Jag vet inte för vilken gång i ordningen Peter Rådberg
              nu efterlyser en uppräkning av de nya hot som vi har varit överens
              om i ett stort antal propositioner under 1990- och 2000-talet.
              Jag ska nu gå så långt att jag säger att Peter Rådberg ska få
              dem skriftligt av mig efteråt i ett särskilt dedicerat exemplar
              av propositionen med sidhänvisning till uppräkningen.
            </seg>
            <seg xml:id="i-2aa661f50087a6da-0">
              Jag vet inte hur sökorden kommer att väljas ut och inte heller
              hur inriktningen kommer att väljas ut av FRA. Jag utgår ifrån
              att det är en fråga som innebär att man får försöka väga av intresset
              av signalspaning inom en inriktning mot en hanterlig informationsmängd.
              Om man har ett sökord som heter kärnvapen inbillar jag mig att
              man kommer att få ett ohanterligt utfall. Jag misstänker att det
              är mycket smalare än så och mer specificerat.
            </seg>
            <seg xml:id="i-50253e2395649bcb-0">
              Vad beträffar frågan om våra förhoppningar på regeringen vill
              jag säga att regeringen tolereras av riksdagen. När riksdagens
              majoritet säger att man vill se konkretiseringar i en rad avseenden
              kommer vi också att få det, alldeles särskilt som det är en regering
              i majoritet.
            </seg>
          </u>
          <note type="speaker" xml:id="i-e4ad5e12d2345540-0">
            Anf. 131 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-6">
            <seg xml:id="i-a732fa9782e5a7e0-0">
              Fru talman! Allan Widman säger att han inte vet vilka sökord
              som gäller. Det var just det du sade alldeles nyss. Men du ska
              trycka på ja-knappen i morgon och hoppas att regeringen även på
              den punkten kommer att lösa uppgiften.
            </seg>
            <seg xml:id="i-0684e8b133eb0b82-0">
              Jag konstaterar att det är fyra partier som tar oerhört lätt
              på denna fråga. Allan Widman sade lite nonchalant att Rikspolisstyrelsen
              och Säpo kanske har andra orsaker till att säga nej. Det är ett
              fantastiskt uttalande. Allan Widman tror alltså att det som Säpo
              och Rikspolisstyrelsen skriver inte är sant. Det är hårresande.
              Det är klart att det är sant det som står. Att över huvud taget
              tro att Rikspolisstyrelsen och Säpo skulle tycka något annat än
              vad de skriver får stå för Allan Widman.
            </seg>
            <seg xml:id="i-597fb6f363e01362-0">
              Jag konstaterar att det tas väldigt lätt på detta när det gäller
              de nio miljoner människorna i Sverige. De hundratals, kanske tusen,
              mejl som vi har fått om att det oroar svenska folket möter ni
              med en liten myndighet som ska lösa problemen senare.
            </seg>
            <seg xml:id="i-a7d599c52d979ad6-0">
              Det är bara att konstatera faktum. Vi står där vi står. Ni har
              inte svenska folket med er på den här punkten. Det är helt uppenbart.
            </seg>
          </u>
          <note type="speaker" xml:id="i-fb7808b81f86afe1-0">
            Anf. 132 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-3">
            <seg xml:id="i-550bd2a98cf54e3b-0">
              Fru talman! Den sista frågan vet jag inte om man kan vara så
              säker på som Peter Rådberg är. Nästa år är det 200 år sedan Sverige
              upplevde väpnat våld på eget territorium. Ibland skapar det en
              alldeles exceptionell känsla av trygghet. Vi har också i närtida
              historia fått veta att den tryggheten kan vara falsk. Jag har
              kommit med en lång rad exempel på händelser som har utgjort allvarliga
              hot mot vårt samhälle.
            </seg>
            <seg xml:id="i-166388cde0a87993-0">
              Jag tror inte att Peter Rådberg menar att vi ska fastställa sökord
              i lag. Jag tror inte att han på allvar menar det. Peter Rådberg
              och hans partikamrater i Miljöpartiet brukar ofta tala om den
              föränderliga omvärlden och den varierande hotbilden. Ni brukar,
              åtminstone andra dagar, kunna erkänna att det är en mer komplex
              säkerhetspolitisk tillvaro. Jag förstår att ni inte nu vill göra
              det enkelt för regeringen och erkänna det, men ni gör det nästan
              alla andra dagar.
            </seg>
            <seg xml:id="i-651e3911a24dfc56-0">
              När det gäller Säpo och Rikspolisstyrelsen kan det inte vara
              en hemlighet för Peter Rådberg att våra myndigheter konkurrerar
              om uppgifter. När någon får en uppgift som tycks öka något i omfattning
              blir alla de andra sura samtidigt.
            </seg>
            <seg xml:id="i-6b0a02b4613c8ab9-0">
              Jag säger som jag sade till Alice Åström: Jag kan naturligtvis
              inte veta, men jag har själv aldrig under mina sex år i riksdagen
              hört generaldirektören för Säpo uttala sig om ett förslag på det
              sätt som han gör i det här fallet. Det trots att vi under samma
              tid har genomfört förslag om buggning, användning av preventiva
              tvångsmedel etcetera. Det är mycket möjligt att oron för integriteten
              är uppriktigt och ärligt känd både hos RPS och hos Säpo, men jag
              tillåter mig att tvivla.
            </seg>
          </u>
          <note type="speaker" xml:id="i-5abdcc10b89c828b-0">
            Anf. 133 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-5">
            <seg xml:id="i-78ac7d56cfaddecb-0">
              Fru talman! Allan Widman återkommer till samma frågeställning
              som de övriga borgerliga partierna, varför socialdemokratin inte
              har tagit sitt ansvar. Allan Widman säger att man måste väga för
              och emot. Vi har vägt för och emot.
            </seg>
            <seg xml:id="i-a7d330549cfd303d-0">
              Jag vill bara fråga: Vad har gjort att Allan Widman, med sin
              liberala ståndpunkt, vet att den här integriteten är till fullo
              uppfylld så att du kan rösta ja i morgon?
            </seg>
          </u>
          <note type="speaker" xml:id="i-500716e1937ebd80-0">
            Anf. 134 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-4">
            <seg xml:id="i-b1e89442592d03f4-0">
              Fru talman! Jag har inte uttryckt mig på det sätt som Anders
              Karlsson säger. Jag tror inte att vi här i kammaren någonsin har
              levererat ett hundraprocentigt förslag. Jag tror att jag var tydlig
              när jag från talarstolen sade att det ändå alltid kommer att finnas
              risker. Det bästa vi kan göra är att täta så långt det över huvud
              taget är möjligt.
            </seg>
            <seg xml:id="i-83a9390d2903aea5-0">
              Jag har sagt att den här avvägningen mellan hur förslaget ser
              ut och de intressen för nationell säkerhet som jag tror gäller
              är en acceptabel utformning av lagstiftningen. Det är vad jag
              har sagt. Jag har inte sagt att den är optimal.
            </seg>
          </u>
          <note type="speaker" xml:id="i-6da2fc7701e1f418-0">
            Anf. 135 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-6">
            <seg xml:id="i-2be0eb0ebacae98a-0">
              Fru talman! Då har Allan Widman egentligen svarat på varför vi
              har en annan ståndpunkt. Vi har också vägt dessa två punkter.
              Vi har landat i att vi tycker att integritetsskyddet inte är tillräckligt
              uppfyllt. Därför har vi sagt att vi vill fortsätta att utreda
              detta och se om vi kan komma längre.
            </seg>
            <seg xml:id="i-6281b020419e590a-0">
              Ni anklagar oss socialdemokrater för att inte våga ta beslut
              och för att vi är lite halvt populistiska. Vad har ni gjort? Ni
              leder landet med er regering. Ni har inte en enda gång tagit initiativ.
              Ni visste hur förslaget föll förra gången när vi återförvisade
              det till utskottet där det skulle ligga ett år. Under det årets
              365 dagar har ni inte en enda gång bemödat er med att komma till
              oss. Om ni nu tycker att det är små nyanser som skiljer oss åt,
              varför har ni inte en enda gång kommit till oss och sagt: Låt
              oss sätta oss ned och försöka hitta lösningar?
            </seg>
            <seg xml:id="i-67c8ac7a2a5ddee5-0">
              Vi välkomnar det i försvars- och säkerhetspolitiken. Vi säger
              det ofta. Mona Sahlin har sträckt ut handen för att vi ska hitta
              blocköverskridande lösningar när det gäller den totala försvars-
              och säkerhetspolitiken eftersom det är så viktigt att man inte
              träter om den.
            </seg>
            <seg xml:id="i-ae0b9cd7ebf04d0f-0">
              Samtidigt blandar Allan Widman in känslor i denna diskussion.
              Det är tillåtet. Han sade att två ledande politiker har bragts
              om livet. Det är riktigt en statsminister och en utrikesminister,
              båda socialdemokrater. Trots det säger vi att integritetsskyddet
              inte är tillräckligt i detta sammanhang utan att vi är beredda
              att rösta nej.
            </seg>
            <seg xml:id="i-07e6cc77a71dc31d-0">
              Det är just detta som det handlar om. Man måste väga detta för
              och emot.
            </seg>
            <seg xml:id="i-b8cc17cf97a428f5-0">
              Först sade man att det skulle vara fråga om ett militärt hot.
              Sedan har man ändrat det och sagt att det skulle vara fråga om
              ett väpnat hot. Och nu talar man bara om att det ska vara fråga
              om ett yttre hot. I och med detta har man också luckrat upp detta.
            </seg>
            <seg xml:id="i-7a04bb5badcf0361-0">
              Men jag ska inte gå in i detaljerna. Jag kan bara konstatera
              att det är tråkigt att ni inte bjöd in till diskussion. Då skulle
              vi säkert ha kunnat komma överens om denna fråga också.
            </seg>
          </u>
          <note type="speaker" xml:id="i-19e63aefc4b1b316-0">
            Anf. 136 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-5">
            <seg xml:id="i-0dcc52490d1107f8-0">
              Fru talman! Under den förra mandatperioden kom det ledande socialdemokrater
              till mig och ville diskutera möjligheterna för att få ett brett
              politiskt stöd för en trådbunden signalspaning.
            </seg>
            <seg xml:id="i-fd906312960d1c63-0">
              Nu säger Socialdemokraterna nej det är mycket tråkigt till ett
              förslag som jag tror är mycket bättre utformat ur integritetssynpunkt
              än det som då var fallet. Det ska vi verkligen beklaga, både ni
              och vi kanske.
            </seg>
            <seg xml:id="i-48ee27a476181efe-0">
              I dag har jag märkt att Socialdemokraterna har intagit en delvis
              annorlunda position i den här frågan. Förra året hade man en tiopunktslista
              som mer eller mindre konkret beskrev vad man ville uppnå. Jag
              tror att öppenheten från alliansregeringens sida beträffande de
              tio punkterna var närmast oändlig. Men det gick ändå inte.
            </seg>
            <seg xml:id="i-50fb0cbc8de13f44-0">
              I dag står Socialdemokraterna här med ett enda krav egentligen
              som är tydligt, och det är att det skulle ha varit en parlamentarisk
              utredning om detta innan. Precis som Staffan Danielsson har varit
              inne på tror jag att ni också hade haft möjlighet att tillsätta
              en sådan utredning.
            </seg>
            <seg xml:id="i-d64a72ca3ab04416-0">
              Fru talman! Jag är övertygad om att ingenting som jag säger i
              den här talarstolen i grunden kommer att påverka Anders Karlssons
              och Socialdemokraternas inställning till detta förslag, men jag
              vill ändå tacka för debatten.
            </seg>
          </u>
          <note type="speaker" xml:id="i-a47be4391cc81cdd-0">
            Anf. 137 ELSE-MARIE LINDGREN (kd):
          </note>
          <u who="else-marie_lindgren_363582" xml:id="i-7466e5afdb2b9a2a-0">
            <seg xml:id="i-f1c2f03a361a473e-0">
              Fru talman! I förmiddags träffade jag en av mina partikolleger,
              Chatrine Pålsson Ahlgren. Hon har suttit i riksdagen sedan 1994
              en lång tid. Hon berättade för mig att hon aldrig har varit med
              om en större ansamling av mejl än under de senaste dagarna. Det
              tyder på att den debatt som vi har i dag har en stor tyngd. Hon
              jobbar med sociala frågor i riksdagen och är talesman för Kristdemokraterna,
              och hon har alltså aldrig upplevt en större ansamling av mejl.
              Det tyder på att den debatt som vi har i dag är viktig.
            </seg>
            <seg xml:id="i-75d99afefa689685-0">
              Jag har full förståelse för den oro som uttrycks för att utvidgningen
              av de signaler som får tas in av Försvarets radioanstalt ska leda
              till oönskade konsekvenser som kränker människors integritet.
              Det är sant att vid all övervakning finns det risk för att något
              material kommer i orätta händer. Därför finns det all anledning
              att vidta så rigorösa säkerhetsåtgärder som bara är möjligt.
            </seg>
            <seg xml:id="i-0bcab7e0a09f12fd-0">
              Kristdemokraterna har varit noga med att signalspaningen ska
              utformas så att risken för att informationen missbrukas eller
              hamnar i orätta händer minimeras. Så långt det någonsin är möjligt
              vill vi medverka till detta. Det handlar bland annat om att tydliga
              kontrollmekanismer och funktioner skapas för att garantera enskilda
              individers integritet. Varje uppdrag ska prövas av en särskild
              nämnd innan spaning inleds. Det ska finnas insyn och kontroll
              under pågående spaningsprocess och efteråt.
            </seg>
            <seg xml:id="i-fc73fc93b3dd0df6-0">
              Den civila myndigheten jag vill poängtera det Försvarets radioanstalt
              har sysslat med signalspaning under många år till skydd för Sveriges
              säkerhet. Men teknikutvecklingen medför nu ett behov av signalspaning
              även i kabel eftersom alltmer information numera sprids via kabel
              och inte via etern.
            </seg>
            <seg xml:id="i-d97a7e8b7993775d-0">
              Ytterst handlar denna debatt om hur vi bäst ska tillvarata våra
              nationella säkerhetsintressen. Svensk underrättelsetjänst behöver
              moderniserade verktyg för att följa utvecklingen i vår omvärld,
              inte minst nu när utvecklingen i Ryssland är allt annat än positiv.
            </seg>
            <seg xml:id="i-8ff7b80dc0f17710-0">
              Oroande är också utvecklingen av gränsöverskridande terrorism
              och annan brottslighet, hoten mot våra IT-system och spridningen
              av massförstörelsevapen. Signalspaning ger oss också information
              som bidrar till skyddet av våra svenska trupper på internationella
              uppdrag i Kosovo och i Afghanistan.
            </seg>
            <seg xml:id="i-9c4a58adef386460-0">
              FRA:s försvarsunderrättelseverksamhet riktar sig mot utlandet.
              Den handlar alltså inte om att övervaka svenska medborgare. Verksamheten
              letar heller inte efter brottslingar det är en sak som polisen
              ska göra utan man försöker kartlägga yttre hot mot Sverige genom
              att studera mönster och samband. Signalspaningen handlar inte
              heller om att avlyssna våra inhemska telefonsamtal och vår datatrafik
              eller att snoka i medborgarnas e-post.
            </seg>
            <seg xml:id="i-e79085cb8299d3bd-0">
              Med den lagstiftning som alliansen nu föreslår får signalspaning
              normalt inte riktas mot en viss individ och får definitivt inte
              gälla kommunikation mellan personer i Sverige. Därför införs nu
              regler som säkerställer att sådan information, om den av misstag
              skulle komma med, omedelbart ska förstöras.
            </seg>
            <seg xml:id="i-864aeba75552bd6a-0">
              Betänkandet har beretts av försvarsutskottet, och en rad nya
              regler och mekanismer som ska förbättra insyn, kontroll, integritetsskydd
              och rättssäkerhet har införts i den lagstiftning som riksdagen
              nu ska ta ställning till.
            </seg>
            <seg xml:id="i-ec9784610f30cec0-0">
              Fru talman! En liknande omställning har skett i flera andra länder
              med kompetens inom detta område. Bland andra EU-länderna Storbritannien,
              Tyskland och Nederländerna har lagreglerat sin verksamhet på detta
              område. Den nya lagen behövs för att anpassa signalspaningen till
              den tekniska utvecklingen som sker men också för att skapa ett
              starkare skydd för den enskildes integritet än det som finns i
              dag.
            </seg>
            <seg xml:id="i-ee7c1aa3eb9737db-0">
              Intrycket från en del medier och vissa partier här i kammaren
              har tyvärr ibland varit att vartenda samtal, mejl och fax ska
              lyssnas av eller läsas av någon fysisk person, vilket naturligtvis
              är ytterst skrämmande, vill jag påpeka. Att vi behöver signalspaning
              över huvud taget kan jag som medborgare beklaga, men vi som politiker
              har ett ansvar att så långt som det är möjligt skydda landets
              invånare från yttre hot.
            </seg>
            <seg xml:id="i-680c3356d05e83b7-0">
              Fru talman! Vi kristdemokrater har bidragit till att se till
              att de synpunkter som Lagrådet framförde arbetades in i propositionen.
              Redan i förslaget till lagrådsremiss såg vi till att ändringar
              som stärkte integritets- och rättsskyddet infördes. Försvarsutskottet
              hade även en önskan om att justitieutskottet och konstitutionsutskottet
              skulle beredas möjlighet att yttra sig angående förslaget för
              att få en så bred värdering som möjligt. Det kan nämligen vara
              så att vi försvarspolitiker sätter på oss våra glasögon och tittar
              bara på den säkerhetspolitiska delen. Den insikten har vi. Därför
              tyckte vi att det var viktigt att både konstitutionsutskottet
              och justitieutskottet fick yttra sig, och det har de gjort. Förslaget
              har godkänts av båda utskotten.
            </seg>
            <seg xml:id="i-d8eac9b5b58f029e-0">
              Det handlar bland annat om att tydliga kontrollmekanismer och
              funktioner skapas för att garantera enskilda individers integritet.
              Jag vill upprepa det. Varje uppdrag ska prövas av en särskild
              nämnd innan spaningen inleds. Det ska finnas insyn och kontroll
              under pågående spaningsprocess och efteråt.
            </seg>
            <seg xml:id="i-6ea5420b343aa0a9-0">
              Majoriteten i utskottet har sett till att det vid tillståndsgivningen
              klart framgår att den ska gälla inriktning, beskrivning av behovet
              och proportionalitetsbedömning och att det vidare framgår vem
              som är uppdragsgivare.
            </seg>
            <seg xml:id="i-287959e4fb9a0b23-0">
              Vi har även slagit fast vikten av att beslutsfattandet om tillståndsgivningen
              och kontrollverksamheten ska ske organisatoriskt skilda från varandra.
              En gång om året ska redovisning ske till riksdagen för den granskning
              som har utförts och resultatet av denna.
            </seg>
            <seg xml:id="i-10524ab77640d76f-0">
              Det ska bli intressant att följa den aktivitet som medier och
              medborgare kommer att utforma efter de årliga granskningarna.
              Vidare har vi en kontrollstation år 2011 för att utvärdera verksamheten.
              Det här är viktiga ingredienser i att stärka integritetsskyddet.
            </seg>
            <seg xml:id="i-60d41ae084f5ab73-0">
              Fru talman! Genom att säga nej till förslaget i betänkandet riskerar
              vi, menar jag, livet för våra söner och döttrar som faktiskt står
              upp för demokrati och mänskliga rättigheter exempelvis i Afghanistan.
              Signalspaning möjliggör en effektiv underrättelse om hot utanför
              Sveriges gränser. Att låta den signalspaning som pågått förbli
              oreglerad och utan integritetsintrång är att inte ta ansvar.
            </seg>
            <seg xml:id="i-6a60c3d4fa63dc24-0">
              För oss kristdemokrater är rikets skydd och den personliga integriteten
              viktigt. Vi står för trygghet i de små gemenskaperna, ett rättssäkert
              samhälle och en nationell trygghet. Därför gör vi bedömningen
              att regeringens förslag, med det tillägg som utskottet gjort,
              får anses godtagbart när det gäller integritetsskyddet.
            </seg>
            <seg xml:id="i-ef6f03724b38e6e1-0">
              Efter moget övervägande yrkar jag bifall till förslaget.
            </seg>
          </u>
          <note type="speaker" xml:id="i-aaa57b9abe3cc4c4-0">
            Anf. 138 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-6">
            <seg xml:id="i-1b914c05628aa8dc-0">
              Fru talman! Min fråga till Else-Marie Lindgren en fråga som jag
              ställt till tidigare talare här från den borgerliga alliansen
              är varför man från majoriteten inte hade ett tillkännagivande
              på de oerhört viktiga punkter som Else-Marie Lindgren räknat upp.
              Det gäller då skrivelser, uppföljning etcetera. Formellt fattar
              vi i själva verket inte något formellt beslut här i riksdagen
              i dag eftersom det inte finns något sådant tillkännagivande. Om
              integritetsaspekten är så viktig, varför har man då från majoritetens
              sida inte fattat ett sådant beslut?
            </seg>
            <seg xml:id="i-8fd802cec02fc4c7-0">
              Sedan vill jag fråga, Else-Marie Lindgren: Har inte vi som lagstiftare
              när vi stiftar lagar ett ansvar för att se längre än till dagens
              samhälle, att se längre än till dagens politiska majoriteter i
              riksdagen och att se längre när det gäller hur system som vi bygger
              upp också kan missbrukas och användas i ett helt annat syfte?
              Har inte vi som lagstiftare i vårt arbete här ett ansvar för att
              skydda våra medborgare. Vi får faktiskt tänka tanken att vi kanske
              inte alltid kommer att leva i det mest goda samhället och i den
              goda staten.
            </seg>
            <seg xml:id="i-160566c6e5fbe12d-0">
              Det vi nu skapar är verktyg som kan användas i vilken situation
              som helst. Är det inte då vår skyldighet att när det gäller att
              skydda våra medborgare inte medverka till system som skulle kunna
              missbrukas så grovt? Är inte den allra första och viktigaste skyldigheten
              för oss i Sveriges riksdag att skydda våra grundlagar, att skydda
              medborgarna i det här landet och att skydda deras personliga integritet?
              Efter en förlust där kan vi aldrig återställa.
            </seg>
          </u>
          <note type="speaker" xml:id="i-111dd39ccbf1a17b-0">
            Anf. 139 ELSE-MARIE LINDGREN (kd) replik:
          </note>
          <u who="else-marie_lindgren_363582" xml:id="i-7466e5afdb2b9a2a-1">
            <seg xml:id="i-a67e7abce85e7804-0">
              Fru talman! När det gäller detta med ett tillkännagivande tycker
              jag att det förslag som vi nu lägger fram är tillräckligt. Jag
              litar på nu sittande regering och tycker att det är tillräckligt
              med de kontrollmekanismer som vi har infört. Vi har tagit till
              oss lagrådsremissen och har infört vad Lagrådet tyckt var angeläget.
            </seg>
            <seg xml:id="i-1f1006ba8bc96f34-0">
              Jag tycker att vi ändå har lyssnat både på oppositionen och på
              remissinstanserna. Även om inte alla varit odelat positiva har
              vi tagit till oss vad man sagt. Vi har varit en lyssnande majoritet
              i utskottet just för att kunna få till stånd ett förslag som är
              så bra, tycker vi, som det som i dag ligger på bordet.
            </seg>
          </u>
          <note type="speaker" xml:id="i-77e2766559caa8a1-0">
            Anf. 140 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-7">
            <seg xml:id="i-b35e9558e505d9d3-0">
              Fru talman! Ja, om ambitionen är att vara en lyssnande majoritet
              och att ta till sig åsikter hoppas jag verkligen att majoriteten
              har lyssnat till den massiva proteststorm som faktiskt har dragit
              över Sverige.
            </seg>
            <seg xml:id="i-cbe3e54beb246045-0">
              I nästan varenda webbundersökning där svenska folket har fått
              rösta om det här förslaget ska gå igenom eller inte har det varit
              en enorm, en massiv, övervikt för ett nej, för ett stopp av den
              här lagstiftningen. 8090 procent av svenska folket har sagt det.
            </seg>
            <seg xml:id="i-fb259f01af405c3a-0">
              Vill ni vara en lyssnande majoritet så varsågod! Ni har verkligen
              chansen att vara det i dag just genom att trycka på nej-knappen.
            </seg>
            <seg xml:id="i-5985c69686eee052-0">
              Jag har en till fråga till Else-Marie Lindgren. Jag satt med
              i Integritetsskyddskommittén som bestod av representanter från
              alla politiska partier. Alla politiska partier, även kd, i utredningen
              kunde konstatera att skyddet för den personliga integriteten och
              det ansvar som vi som lagstiftare har när det gäller att skydda
              den personliga integriteten hade vi som lagstiftare komplett misslyckats
              med. Vi hade faktiskt trampat på medborgarna genom att inte ta
              vårt ansvar.
            </seg>
            <seg xml:id="i-413c5350f7e1ba73-0">
              En enig kommitté också Kristdemokraterna där har lagt fram ett
              förslag om att införa ett förstärkt grundlagsskydd för den personliga
              integriteten. Eftersom vi, från vänster till höger, var helt eniga
              är jag helt övertygad om att hade det grundlagsskyddet funnits
              hade detta förslag aldrig kunnat se ut som det gör, och det hade
              aldrig saknats analyser på så många områden som nu. Om vi hade
              haft ett beslut hade det varit klart och tydligt att det här strider
              mot grundlagen.
            </seg>
            <seg xml:id="i-6710fd67c475619e-0">
              Står kd fast vid detta bara när vi sitter i en kommitté och när
              vi är eniga? Om man inte är beredd att stå upp när det kommer
              till det faktiska beslutet är, tyvärr, kommitténs arbete inte
              så mycket värt.
            </seg>
          </u>
          <note type="speaker" xml:id="i-7524a50135b7f36b-0">
            Anf. 141 ELSE-MARIE LINDGREN (kd) replik:
          </note>
          <u who="else-marie_lindgren_363582" xml:id="i-7466e5afdb2b9a2a-2">
            <seg xml:id="i-3ffee6e636a7f51a-0">
              Fru talman! I dag tar vi ställning till ett förslag som bordlades
              för ett år sedan. Efter det har Integritetskommittén lagt fram
              sitt förslag. Vi tar nu ställning till ett förslag som inte ligger
              i fas med det.
            </seg>
            <seg xml:id="i-132dbb515b881c67-0">
              Hur tycker du, Alice Åström? Om vårt förslag faller kommer allt
              att bli som det tidigare varit. Tycker Alice Åström och Vänsterpartiet
              samt övriga partier att vi inte ska ha något integritetsskydd?
              Det är ju vad det innebär om signalspaningen ska fortsätta som
              tidigare.
            </seg>
            <seg xml:id="i-a3641c29fa1e92e9-0">
              (TREDJE VICE TALMANNEN: Det finns ingen möjlighet för Alice Åström
              att svara eftersom Alice Åström inte har rätt till ytterligare
              repliker.)
            </seg>
          </u>
          <note type="speaker" xml:id="i-2b2b25369e2951f1-0">
            Anf. 142 Försvarsminister STEN TOLGFORS (m):
          </note>
          <u xml:id="i-fdfc598f0247f3bb-0" next="cont" who="unknown">
            <seg xml:id="i-45e6ea72a4f31eb3-0">
              Fru talman! Den tekniska utvecklingen gör en teknikneutral lagstiftning
              för underrättelseverksamhet via signalspaning nödvändig. Förr
              gick signaler genom luften via radiovågor. I dag går trafiken
              nästan uteslutande via kabel. Ingen vet hur den kommer att förmedlas
              i morgon. Men oavsett hur information överförs måste lagstiftningen
              fungera. Samma regler för signalspaning ska gälla ändå om hur
              den ska styras, inriktas, användas och regleras för att säkerställa
              integritetsskydd.
            </seg>
            <seg xml:id="i-0d7521545d021816-0">
              Vi stärker och förtydligar den lagstiftning som gäller signalspaning
              och FRA. Det gäller i synnerhet värnandet av den personliga integriteten.
            </seg>
            <seg xml:id="i-b977bdbb460d6fc5-0">
              Den nya och bredare hotbilden gör signalspaning i kabel nödvändig.
              Det handlar om förmågan att värna Sverige mot terrorism och IT-attacker
              och, inte minst, om att värna svenska liv vid internationella
              insatser, till exempel i Afghanistan.
            </seg>
            <seg xml:id="i-23b7728090cdf523-0">
              Svenska män och kvinnor tar risker för att sprida fred och säkerhet
              i världen. De måste ha bästa tänkbara stöd hemifrån i form av
              rätt utbildning och rätt utrustning men också rätt information.
              Signalspaning kan ge en för deras säkerhet avgörande information.
            </seg>
            <seg xml:id="i-9d1aa512cd1671db-0">
              Intressant nog förs det ingen debatt om bristande reglering av
              spaning på etersignaler. Ingen debatt förs heller om hur hoten
              mot Sverige ser ut och om hur man ska kunna upptäcka dem. Det
              förs ingen debatt om varför andra länder har valt att lagreglera
              signalspaningen. I stället hävdas det att staten kommer att läsa
              alla dina mejl, lagra all din Internettrafik och avlyssna alla
              dina samtal. Detta är fel!
            </seg>
            <seg xml:id="i-0ebe6935c6f62167-0">
              Om FRA skulle göra det oppositionen påstår skulle hela budgeten
              gå åt på en halv dag bara för att lagra trafiken från en enda
              fiberoptisk kabel. Så stora är mängderna, så det säger sig självt
              att det inte är så det som sägs i förslaget kommer att fungera.
            </seg>
            <seg xml:id="i-423fe4df18149c41-0">
              Signalspaning har bedrivits sedan andra världskriget. Under kalla
              kriget handlade det om att söka information till stöd för att
              värna Sverige mot det yttersta av hot, invasion av en supermakt.
              Det var då. I dag handlar det om den nya tidens bredare hotbild.
              Det handlar inte bara om militära incidenter och territoriella
              kränkningar men också om det. I dag handlar det vidare om hot
              som kommer från sönderfallande stater, regionala konflikter och
              terrorism, om hot som kommer från spridning av massförstörelsevapen
              men också om IT-attacker från statliga och icke-statliga aktörer
              som utförs i syfte att förlama samhället.
            </seg>
            <seg xml:id="i-1a957701991b1f52-0">
              Om allt detta behöver vi veta. Sverige behöver information för
              att bedöma och bemöta yttre hot mot Sverige. Det handlar också
              om att möjliggöra självständiga svenska bedömningar av internationella
              händelser och skeenden. Vi behöver en egen underrättelseförmåga
              för att inte bli helt beroende av information från andra länder.
              Det är, inte minst för er socialdemokrater, en konsekvens av den
              militära alliansfriheten.
            </seg>
            <seg xml:id="i-f4894119fd94e11a-0">
              Fru talman! Vi slår fast att underrättelsemyndigheterna endast
              ska kartlägga yttre hot mot landet och att verksamheten endast
              får avse utländska förhållanden. Inhämtning som sker i kabel får
              endast avse signaler som förs över Sveriges gräns.
            </seg>
            <seg xml:id="i-7d7e3a5eecf39cbe-0">
              Lagen ska bli teknikneutral. Förslaget innebär att FRA får inhämta
              signaler i elektronisk form, oavsett vilken teknik som används
              för att förmedla signalerna. Men det innebär också att integritetsskyddet
              gäller lika, oavsett hur informationen inhämtas.
            </seg>
            <seg xml:id="i-fa6f5a8df1554980-0">
              Inhämtningen kommer att ske automatiserat med hjälp av sökbegrepp.
              Sökbegreppen består av urvalsparametrar som både väljer ut och
              framför allt väljer bort information. Ingen, minst av alla FRA,
              har intresse av för mycket information. Sökbegreppen ska utformas
              så precist det bara går, också för att minimera intrång i den
              personliga integriteten. FRA ska inte bedriva massinhämtning eller
              masslagring av svensk inrikeskommunikation. Det finns inget utrymme
              att spana på interna svenska förhållanden. Information utan utländsk
              bäring ska förstöras.
            </seg>
            <seg xml:id="i-419855bbb6ee9445-0">
              Underrättelsetjänst handlar inte om brottsbekämpning. Signalspaning
              sker tvärtom i framåtblickande syfte och för att kartlägga företeelser
              som riktar sig mot vårt lands säkerhet. Sådan information, och
              endast sådan, ska lämnas vidare till den berörda beställarmyndigheten.
              Det handlar om att finna utländska hot mot Sverige och svenska
              intressen, märk väl. För brottsbekämpning ansvarar polisen, som
              har tillgång till sina tvångsmedel för till exempel telefonavlyssning
              om detta krävs.
            </seg>
            <seg xml:id="i-89dd51c914d6ec92-0">
              Överskottsinformation ska förstöras. Information rörande enskilda
              personer ska förstöras om den inte har direkt bäring på uppdraget.
              Låt mig ge ett exempel för att göra det konkret. Om en person
              smugglar knark för egen vinnings skull faller det utanför FRA:s
              uppdrag. Informationen ska förstöras. Om en person smugglar knark
              för att finansiera terrorism kan detta rapporteras vidare till
              polisen. Information som omfattas av den grundlagsskyddade meddelarfriheten
              ska uttryckligen förstöras, liksom information om en klients kontakt
              med sin advokat. En sådan tydlig reglering finns inte gällande
              information från hemliga tvångsmedel som telefonavlyssning.
            </seg>
            <seg xml:id="i-4916ab112762878f-0">
              Regeringen lämnar inriktning för underrättelsetjänsten och även
              för de myndigheter som i sin tur kan efterfråga FRA:s tjänster.
              För varje uppdrag FRA ska utföra måste tillstånd finnas. FRA kan
              inte göra det själv.
            </seg>
            <seg xml:id="i-35600edd9b85629a-0">
              Inom Försvarets underrättelsenämnd, vars resurser nu stärks,
              skapas en enhet som ska behandla ansökningarna. Enheten föreslås
              ha en ordförande och en vice ordförande som båda ska vara, eller
              ha varit, ordinarie domare. Det innebär större juridisk kompetens
              än för tillstånd för telefonavlyssning när det prövas i tingsrätt.
              Till dessa jurister kommer ledamöter i Försvarets underrättelsenämnd
              som föreslagits av partigrupperna i riksdagen.
            </seg>
            <seg xml:id="i-c48ca6195b03cb2d-0">
              Ett integritetsskyddsråd inrättas vilket inte funnits under hela
              den tid, sedan andra världskriget, som FRA signalspanat, så här
              långt. En kontrollenhet inrättas också, med samma juridiska kompetens
              och även politisk representation. Den kan avbryta inhämtning när
              som helst. Den ska också kontrollera sökbegrepp, förstöring av
              uppgifter samt att den rapportering som FRA gjort sker i överensstämmelse
              med inriktningen. Datainspektionen bevakar hantering av personuppgifter
              inom FRA. Om någon tjänsteman går utöver regelverket gäller tjänsteansvar.
              Dessutom har försvarsutskottet föreslagit att en kontrollstation
              införs 2011. Två år efter att lagen införts ska den utvärderas,
              och så blir det.
            </seg>
            <seg xml:id="i-0c355a1af78ef07c-0">
              Vi behöver så bra underrättelser som möjligt om hot mot Sveriges
              säkerhet som en del i att forma svensk utrikes-, säkerhets- och
              försvarspolitik. Vi behöver ha kunskap om internationell terrorism.
              Vi behöver kunskap om främmande aktörers intresse för svensk högteknologi,
              om hot mot vår tekniska infrastruktur och kunskap om kriser och
              konflikter i vår omvärld. När vi solidariskt ställer upp för människor
              i andra delar av världen genom att sända svenska soldater eller
              hjälparbetare till länder som drabbats av konflikter måste vi
              kunna kartlägga de hot som soldaterna och biståndspersonalen kan
              utsättas för.
            </seg>
            <seg xml:id="i-65b957bbcca841e2-0">
              Lagförslaget om FRA förbereddes under den förra regeringens tid
              vid makten. Miljöpartiet och Vänstern har sagt offentligt att
              de vill avstå. Nu hamnar Socialdemokraterna för första gången
              i knäet på Vänsterpartiet vad gäller militär underrättelsetjänst.
              I utskottet yrkade inget av partierna avslag på lagförslaget.
              Det gör de nu i kammaren. De har haft ett och ett halvt år på
              sig att klara ut inte bara vad de är emot utan också vad de är
              för. Det har de inte lyckats prestera vare sig i motioner eller
              i reservationer, eller i det påfallande svaga inlägget från Socialdemokraterna
              i dag vad gäller det sakliga innehållet i den politik de vill
              se i stället.
            </seg>
            <seg xml:id="i-1982f831b8b6be75-0">
              Det ska bli höggradigt intressant att se oppositionen samla sig
              till ett konstruktivt förslag om vad man vill i stället. Om man
              vinner stöd för sin linje lämnar man den militära underrättelsetjänsten
              i ett oreglerat vakuum för framtiden.
            </seg>
            <seg xml:id="i-9ac24e3f3338f1ad-0">
              Vi tydliggör nu från alliansens sida hur FRA:s underrättelseverksamhet
              ska bedrivas, vilken förhandsprövning som krävs innan spaning
              kan ske, och vi tillför dessutom nytt skydd för den personliga
              integriteten. Vi gör detta för att stärka Sveriges och svenskarnas
              säkerhet hemma och borta, i världen men också här hemma, och vi
              gör det mot bakgrund av en insikt om hur den nya tidens hot ser
              ut och vad som har drabbat andra länder. Detta är en djupt allvarlig
              fråga, och jag avvisar helt den del av denna debatt som varit
              enbart spelteoretiskt inriktad. Det handlar om Sveriges säkerhet.
            </seg>
          </u>
          <note xml:id="i-f9946a183b17d411-0">
            Ajournering
          </note>
          <note xml:id="i-d6905054d2a05c29-0">
            Kammaren beslutade kl. 15.58 på förslag av tredje vice talmannen
            att ajournera förhandlingarna till kl. 18.00.
          </note>
          <u prev="cont" who="unknown" xml:id="i-97fc133d7cc4efdf-0">
            <seg xml:id="i-66c24c9d078702f7-0">
              Återupptagna förhandlingar
            </seg>
          </u>
          <note xml:id="i-a9927889d7e1bda9-0">
            Förhandlingarna återupptogs kl. 18.00.
          </note>
          <note xml:id="i-82b67e9cdbcfd1f1-0">
            9 § (forts.) Lag om signalspaning m.m. (forts. FöU14)
          </note>
          <note type="speaker" xml:id="i-46a2c103f6c3ffc1-0">
            Anf. 143 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-7">
            <seg xml:id="i-c83f09673632639c-0">
              Fru talman! Försvarsministern sade i sitt tal att nya hotbilder
              gör den här lagen nödvändig och att vi inte kommer att gå igenom
              alla mejl. Men faktum är, försvarsministern, att för att kunna
              ta dem som du så gärna vill ta är man tvingad att läsa alla för
              att över huvud taget hitta någon.
            </seg>
            <seg xml:id="i-2a0895e7bb124d31-0">
              I Dagens Nyheter i dag uttalar sig Sveriges ledande terrorexpert,
              Magnus Norell. Han skriver på dagens DN Debatt att det här systemet
              inte kommer att fånga upp några terrorister. FRA ska skydda oss
              mot yttre hot, men något sådant hot finns inte, påstår Magnus
              Norell. Inte ens i USA eller Storbritannien finns ett så stort
              system som Sverige är på väg att sätta in. Avlyssning i samband
              med bra underrättelsearbete skulle fungera helt tillfredsställande,
              påstår Magnus Norell.
            </seg>
            <seg xml:id="i-d7f867a64c011dda-0">
              Detta är intressanta iakttagelser från en av Sveriges ledande
              terrorexperter. Vi har tidigare påpekat vad Säpo och Polisstyrelsen
              tycker i frågan, någonting som majoriteten inte har fäst någon
              större vikt vid.
            </seg>
            <seg xml:id="i-b8ad4f80bd03ab61-0">
              Vad anser försvarsministern om de nya uppgifterna från en av
              Sveriges ledande terrorexperter? Han säger att de yttre hoten
              inte finns eller är mycket svaga och att systemet i sig inte kommer
              att fånga några terrorister.
            </seg>
          </u>
          <note type="speaker" xml:id="i-c779c4115c736171-0">
            Anf. 144 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-0" who="unknown">
            <seg xml:id="i-e148fa2537504f77-0">
              Fru talman! Peter Rådberg har i dagens debatt slagit något slags
              inofficiellt rekord i osaklighet. Det är inte så att han inte
              förstärker den bilden i sin replik.
            </seg>
            <seg xml:id="i-abc346f28db17988-0">
              Nu är det fråga om att FRA ska läsa alla mejl. Det är en fysisk
              omöjlighet, en direkt olaglighet och en fullständigt felaktig
              beskrivning av förslaget. Det hindrar dock inte Rådberg. Det är
              ett bara ett tillägg till hans tidigare fantastiska frispel.
            </seg>
            <seg xml:id="i-5e6724ac63935e09-0">
              FRA kommer att få full kontroll över ditt och mitt liv, sade
              han tidigare. Han pratade om att de kommer att kontrollera samtliga
              svenskar, våra egna medborgare. Det står i bjärt kontrast till
              vad förslaget innebär.
            </seg>
            <seg xml:id="i-253f638635bf0e69-0">
              Jag noterar också att han i samband med replikskiftet inte bara
              lyckas sätta detta inofficiella svenska rekord i osaklighet. Det
              är dessutom så att han säger att hans egen representant i Försvarsberedningen
              har fullständigt fel.
            </seg>
            <seg xml:id="i-f535d7f3641a77ea-0">
              Försvarsberedningen har i bredast möjliga enighet slagit fast
              att den gamla hotbilden med invasion mot Sverige inte gäller.
              I stället är det en ny hotbild. Det är en kombination av terrorhot,
              risk för spridning av massförstörelsevapen, IT-attacker och så
              vidare som Sverige måste förbereda sig för att kunna möta. Ett
              av de sätt som vi arbetar på för att kunna möta detta nya hot
              är att stärka signalspaningslagen och titta också på vad som förs
              i optisk kabel, inte bara genom luften. Då passar vi också på
              att förstärka rättssäkerheten, integritetsskyddet för den svenska
              befolkningen.
            </seg>
            <seg xml:id="i-5e2ff54ca679fed6-0">
              FRA kommer, precis som Allan Widman förklarat men Rådberg undvikit
              att lyssna på, bara att få tillgång till det som möter inriktningen.
              Inget annat plockas hem. Inga andra brev öppnas, med din liknelse,
              Peter. Och när man har öppnat breven utsätter man dem för alla
              sorters prövningar för att avgöra om de motsvarar inriktningen
              eller inte. Gör de inte det termineras informationen. Så är det
              på riktigt, Peter Rådberg.
            </seg>
          </u>
          <note type="speaker" xml:id="i-5e5032ac48bc0101-0">
            Anf. 145 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-8">
            <seg xml:id="i-9e5a906794de05fd-0">
              Fru talman! Sten Tolgfors är sin vana trogen; han svarar ej på
              frågor. Han kommer framdeles, under de närmaste två åren, inte
              heller att svara på en enda fråga, tror jag. Du har lyckats med
              konststycket, herr försvarsminister, att över huvud taget inte
              svara på frågor. Det är också ett rekord. Vi kan ta ett pris var,
              du och jag.
            </seg>
            <seg xml:id="i-cba9e9c8bcd7031f-0">
              Jag påstår att man måste söka på alla människor. Jag håller med
              om att man inte kommer att kunna läsa alla brev. Det är naturligtvis
              helt omöjligt. Vi pratar om miljontals brev. Men det som den här
              lagen ger är att man kommer att söka och att alla fastnar i själva
              datorn. Sten Tolgfors, Allan Widman med flera har sagt att vi
              bara ska ta dem vi är intresserade av. Men hur ska man då göra
              det om man inte går in och kollar på vissa? Det är väl helt uppenbart.
            </seg>
            <seg xml:id="i-3238d81eb5279e91-0">
              Jag vill återkomma till Sveriges ledande terrorexpert, som påstår
              att systemet inte kommer att fånga några terrorister. FRA ska
              skydda oss mot yttre hot, men sådana hot finns inte eller är väldigt
              svaga, säger Magnus Norell. Inte ens Storbritannien har ett sådant
              system som Sverige nu inför.
            </seg>
            <seg xml:id="i-dd85c6ec44860757-0">
              Kan jag få ett svar på frågan? Delar försvarsministern Magnus
              Norells uppfattning? Om du inte gör det, på vilka grunder gör
              du en annan bedömning? Det handlar ytterst om det yttre hotet.
              Du måste kunna definiera det yttre hotet. Du återkommer själv
              till det, gång på gång: Vi måste ha det här, för det yttre hotet
              mot Sverige är så pass stort. Då tycker jag att det tillhör hedern
              att försvarsministern förklarar och redovisar mer konkret vilka
              hoten är.
            </seg>
            <seg xml:id="i-0cef84f911b89d93-0">
              Återigen: En kommentar angående Magnus Norells uttalande är jag
              mycket intresserad av.
            </seg>
          </u>
          <note type="speaker" xml:id="i-328b27d5995be7f7-0">
            Anf. 146 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-1" who="unknown">
            <seg xml:id="i-979e6c2e02b8026e-0">
              Fru talman! Se där! Ett replikskifte kan tydligen leda någonstans
              ändå. Nu backade Peter Rådberg från det han påstod i sin första
              replik. Det handlade inte längre om att läsa alla brev. Men han
              har ägnat några veckor åt att hävda att det är precis det som
              är fallet.
            </seg>
            <seg xml:id="i-0ba2fd777485c3ec-0">
              Försvarsberedningen har precis i bredast möjliga politiska enighet
              definierat vad de yttre hoten mot Sverige består i. För att översätta
              de för Rådberg kanske alltför teoretiska utgångspunkterna kan
              jag berätta om verkligheten.
            </seg>
            <seg xml:id="i-2a407a7caf74b036-0">
              Elfte september, Madrid, London, en dansk ambassad som utsatts
              för attentat, terrorbomber som största hot mot internationella
              insatser, IED, improvised explosive device , som våra soldater
              i Afghanistan hotas av, Estland och IT-attacken.
            </seg>
            <seg xml:id="i-9c27c6157991f63a-0">
              Är det verklighet nog för att nå in i Peter Rådbergs förståelse
              för vad den nya hotbilden kan innebära för demokratier?
            </seg>
          </u>
          <note type="speaker" xml:id="i-551ea0276a7bc2e8-0">
            Anf. 147 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-8">
            <seg xml:id="i-4c34cd9b29856905-0">
              Fru talman! Jag ska börja i den änden. Det finns faktiskt någonting
              som är bra med förslaget. Det handlar om det förstärkta rättsskydd
              som man skapar i samband med förslaget, vilket som försvarsministern
              mycket riktigt påpekade helt har saknats tidigare när det gällt
              signalspaningen. Detta är bra. Det har snarare varit skrämmande
              att man har kunnat ha den här typen av underrättelsetjänst utan
              den kontroll och den rättssäkerhet som behövs.
            </seg>
            <seg xml:id="i-209b35139481030a-0">
              Men det behöver inte innebära att man öppnar för ytterligare
              förslag på området. Rättssäkerheten hade man kunnat införa ändå.
            </seg>
            <seg xml:id="i-03ab662268cc2f0e-0">
              Nu pratar vi om den nya hotbilden. Flera har i debatten sagt
              att anledningen till att det nya systemet ska införas är att nu
              bara 0,2 procent eller om det var 2 procent av allting går i luften.
              Därför måste man ha det nya systemet; egentligen är det ingen
              skillnad.
            </seg>
            <seg xml:id="i-71a39ad218d8c5e6-0">
              Då blir min fråga till försvarsministern: Var har försvarsministern
              varit i den explosionsartade utveckling som har skett i samhället?
              År 1994 när jag kom in i riksdagen och för första gången fick
              mobiltelefonen för riksdagen kostade den 12 000 kronor. I dag
              för vi ett helt annat liv ute på nätet och i våra kontakter med
              människor världen över. Vi använder mobiltelefonerna på ett helt
              annat sätt än vi någonsin har gjort. Hur kan försvarsministern
              då säga att det här egentligen bara är vad vi alltid har gjort?
            </seg>
            <seg xml:id="i-6c02079c748cc238-0">
              I normala fall säger vi att vi i världen är glada för den här
              utvecklingen, för den gör att diktaturer inte längre kan strypa
              information. Varför är då försvarsministern beredd att skapa ett
              system som stryper människors vilja till kommunikation?
            </seg>
          </u>
          <note type="speaker" xml:id="i-172aa7bdd67e197e-0">
            Anf. 148 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-2" who="unknown">
            <seg xml:id="i-c3c07c1c95885ba0-0">
              Fru talman! Än en gång är replikskiftet klargörande. Det är alldeles
              utmärkt att Vänstern nu är för och välkomnar det förstärkta rättsskyddet,
              som Alice Åström uttryckte det. Det är bara det att ni är emot
              det. Ni var det inte i motion, ni var det inte i utskottet, men
              ni är det i kammaren. Nu yrkar ni avslag på lagförslagen.
            </seg>
            <seg xml:id="i-9f86cca3dece2751-0">
              Mobilen i luften ja, det är precis detta som jag har undersökt
              tidigare i dag. Varför inte ha en teknikneutral lagstiftning?
              Jag har noterat att ingen i oppositionen för samma kampanj mot
              att det går att bedriva denna underrättelseverksamhet för signaler
              som går i luften. Det ni är emot är inte det. Det ni är emot är
              att den går i marken. Det viktiga för er är luft eller mark. Jag
              vill ha en teknikneutral lagstiftning där vi också tar tag i integritetsskyddsfrågorna.
            </seg>
            <seg xml:id="i-abba073f4f6812c8-0">
              Nu får vi en bättre reglering, teknikneutral med ett stärkt integritetsskydd.
              Det är fel, som Vänstern sade i debatten tidigare, att det är
              bättre skydd vid hemliga tvångsmedel. I det här fallet kommer
              en bedömning att göras av två domare i Underrättelsenämnden. När
              det gäller hemliga tvångsmedel är det en domare i tingsrätt.
            </seg>
            <seg xml:id="i-608a9a63bea21fda-0">
              Det kommer att bli tydligare regler för meddelarskydd och hantering
              av överskottsinformation än vid användning av hemliga tvångsmedel.
              Lyft upp en avlyssnad telefon i dag och ställ dig själv frågan
              vilka regler som då gäller för överskottsinformation. Jag har
              inte hört en kommentar till detta från Vänstern, Socialdemokraterna
              eller Miljöpartiet.
            </seg>
            <seg xml:id="i-d4aed0d824e701c4-0">
              Överflödig information ska i detta fall förstöras. Datainspektionen
              har sitt ansvar vad gäller personuppgiftsfrågor. Det finns ett
              tjänsteansvar för de tjänstemän som jobbar på FRA. Och vi har
              Försvarets underrättelsenämnd som både ska jobba med att pröva
              tillstånd och granska i efterhand.
            </seg>
            <seg xml:id="i-288a05ef00e63de4-0">
              Summa summarum av dagens debatt är att Vänstern säger nej till
              ett stärkt integritetsskydd, inte i motion man utvecklar inte
              ett eget alternativ och inte i utskottet, men man gör det i kammaren
              i avsaknad av ett eget alternativ.
            </seg>
          </u>
          <note type="speaker" xml:id="i-0b89111e826542bb-0">
            Anf. 149 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3e4739c7b569d9b6-9">
            <seg xml:id="i-04644f34cfab6fb5-0">
              Fru talman! Nu försöker försvarsministern återigen blanda bort
              korten.
            </seg>
            <seg xml:id="i-4dff7eb21e3ca5a5-0">
              När det gäller det förstärkta skyddet jag kan förstå att försvarsministern
              inte kan ha lyssnat på alla debatter och funnits i kammaren vid
              alla tillfällen kan jag meddela försvarsministern att det var
              en av de saker som jag lyfte fram i debatten för ett år sedan.
              Det är alltså inte så att Vänstern har varit tyst i de här frågorna.
            </seg>
            <seg xml:id="i-b21aa69aa0d5f477-0">
              När det gäller lagförslagen om hemlig telefonavlyssning kan jag
              också förstå att försvarsministern inte alltid har lyssnat på
              Vänsterpartiet och den kritik och de reservationer som vi har
              haft om det. Men när försvarsministern jämför och säger att vi
              får högre rättssäkerhet när det gäller det här förslaget än vad
              vi får när det gäller hemlig telefonavlyssning, då bortser han
              helt från en grundläggande sak. För att kunna få använda hemlig
              telefonavlyssning krävs det nämligen att en person är skäligen
              misstänkt för brott. Här blir det ett system där man inför en
              avlyssning utan att människor ens är skäligen misstänkta för något
              brott. Här införs ett gigantiskt system, det vill säga att man
              avlyssnar alla för att hitta någon som eventuellt tänker begå
              ett brott. Det är totalt skilda system.
            </seg>
            <seg xml:id="i-5b0552ac7d5874f8-0">
              Att säga att rättssäkerheten skulle vara högre i ett system där
              man frångår det som egentligen är rättstradition och rättsprinciper
              i Sverige och påstå att det är bättre är verkligen att blanda
              bort korten. Vi är inte överens i sakfrågan, men vi bör åtminstone
              hålla oss till ett ärligt resonemang, och det gör inte försvarsministern
              i den här frågan.
            </seg>
          </u>
          <note type="speaker" xml:id="i-9e8aa445971295cd-0">
            Anf. 150 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-3" who="unknown">
            <seg xml:id="i-e4468c587503e9f6-0">
              Fru talman! Det är alldeles korrekt att vi inte är överens i
              sakfrågan.
            </seg>
            <seg xml:id="i-8d2a5313d7a0837e-0">
              Det är jättebra att Vänstern säger sig vara för personlig integritet,
              men det ni faktiskt gör är att ni yrkar avslag på de förslag som
              Alice Åström just nu stod och talade om var bra. Det var en bra
              sak, sade Alice Åström, att vi stärker rättssäkerheten och integriteten.
              Men ni röstar ju nej. Det är ju det ni aviserar. Ni gjorde det
              inte i motion och inte i utskottet, men nu har ni kommit fram
              till att detta ska avslås.
            </seg>
            <seg xml:id="i-ce3de3327b777be5-0">
              Jämförelsen mellan de hemliga tvångsmedlen stod ni för i oppositionen
              tidigare under dagens debatt. Jag följde upp den och visade hur
              inkonsekvent den är. Om du lyfter upp en telefon som avlyssnas
              på grund av brottsmisstanke mot någon annan, då frågar jag tillbaka:
              Vad händer med överskottsinformationen? Var är den reglering som
              ni säger är bättre än det förslag som vi nu diskuterar?
            </seg>
            <seg xml:id="i-71f3b48f43e1ca39-0">
              Alice Åström sade också tidigare i dag att det handlar om att
              lyssna på sina medborgare. Hon frågade om vi inte hade lärt av
              historien. Vi har lärt av historien långt tillbaka men också nyligen.
              Och jag säger till dig som jag gjorde till Peter Rådberg: elfte
              september, Madrid, London, den danska ambassaden som utsattes
              för attentat, terrorbomber som största hot vid internationella
              insatser, Estland och IT-attacken.
            </seg>
            <seg xml:id="i-2ebbe094dc515aaf-0">
              Om Alice Åströms förslag vinner riksdagens gillande innebär det
              att vi inte kan skydda oss mot en IT-attack, för vi kan inte ens
              veta var den kommer ifrån, hur den ser ut och var den äger rum.
              Vi kan inte lära oss på förhand hur vi bemöter den, för vi får
              inte titta på det. Den värnlösheten är konsekvensen av Alice Åströms
              förslag.
            </seg>
            <seg xml:id="i-8a76a30fff35bbbd-0">
              Trots att frågan nu har legat på riksdagens bord i ett och ett
              halvt år finns inget utvecklat alternativ från oppositionen. Det
              finns ett i kammaren uppfunnet avslagsyrkande, inte i motion,
              inte i utskottet men i kammaren. Så tunt är oppositionens alternativ.
            </seg>
          </u>
          <note type="speaker" xml:id="i-2a4e5e5d38152e09-0">
            Anf. 151 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-7">
            <seg xml:id="i-3de3920a8983f473-0">
              Fru talman! Sin vana trogen beskyllde ministern i sitt inlägg
              och även i de tidigare replikerna oppositionen för att komma fram
              med ett dåligt förslag. Sedan frågar han vad oppositionen har
              gjort på ett och ett halvt år. Jag ställer samma fråga till ministern.
            </seg>
            <seg xml:id="i-49d144df3f24d2bd-0">
              Vi återförvisade förslaget till utskottet för ett år sedan, för
              365 dagar sedan. Om det är som ministerns föregångare tidigare
              har sagt, att man ville ha en bred överenskommelse, varför har
              man då inte under de 365 dagarna försökt ta kontakt med oppositionen
              och sagt: Kan vi hitta lösningarna? Egentligen är det små justeringar
              som vi vill ha gjorda i förhållande till vad lagförslaget innebär.
              Varför har man inte kommit tillbaka till oss och sagt: Vi är beredda
              att diskutera för att försöka hitta breda överenskommelser och
              breda lösningar? Det kan väl inte vara så att vi tillsammans med
              den stora opinion som nu finns har helt fel i alla våra synpunkter?
            </seg>
            <seg xml:id="i-3fbf298ef6696eb4-0">
              Vi säger, och vi har varit mycket tydliga med det, att vi behöver
              ha den här underrättelseverksamheten, men att det personliga integritetsskyddet
              måste bli starkare än vad det blir med detta lagförslag. På det
              har vi inte fått något svar. Nu hoppas jag att ministern kan ge
              mig ett svar på frågan.
            </seg>
          </u>
          <note type="speaker" xml:id="i-36525079b0baffbe-0">
            Anf. 152 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-4" who="unknown">
            <seg xml:id="i-890096f050604c6f-0">
              Fru talman! Det är inte så att oppositionen har ett dåligt förslag.
              Det är så att oppositionen inte har något förslag.
            </seg>
            <seg xml:id="i-33f9887e19d213ce-0">
              Det som händer i dag är någonting unikt, nämligen att Socialdemokraterna,
              det stora, tidigare statsbärande partiet, sätter sig i knäet på
              Vänsterpartiet i frågor som rör militär underrättelsetjänst.
            </seg>
            <seg xml:id="i-c7b45c29a7dcc461-0">
              Man säger att man efterfrågar små justeringar. I stället landar
              man, återigen, inte i motion, inte i utskottet utan i kammaren
              på Vänsterns avslagsyrkande på allt. Det är den situation som
              Anders Karlsson har satt sig i.
            </seg>
            <seg xml:id="i-8f705ea7aa29066b-0">
              Vi vet precis bakgrunden. Ni säger att ni förstår behoven, men
              ni levererade inga förslag trots tolv år i Regeringskansliet.
              Vi känner alla till den strid som var mellan Messing och Bodström
              och Försvarsdepartementet och Justitiedepartementet som ledde
              fram till förlamningen i Socialdemokraternas linje.
            </seg>
            <seg xml:id="i-8deb921b4d3261ae-0">
              Det enda man har kunnat enas om är att vara emot men inte vad
              man är för. Det är det intressanta. Allan Widman underströk detta
              tidigare.
            </seg>
            <seg xml:id="i-1308568520faa323-0">
              För ett tag sedan fanns det en tiopunktslista som var någon idé
              om vad man var för. Den finns inte längre. Anders Karlsson nämnde
              den inte här i kammaren tidigare i dag. Det finns inga nya motionsyrkanden
              om det och inte heller från den allmänna motionstiden. Det finns
              ingenting. Det som finns är ett avslagsyrkande i kammaren som
              alternativ. Trots att man har haft ett och ett halvt år på sig
              och trots tolv år i majoritet, är det man kan göra att yrka avslag
              i kammaren.
            </seg>
            <seg xml:id="i-ba2c7147ecc9200e-0">
              Jag är mycket rädd för att detta tyder på att det är en ren spelorientering
              som Socialdemokraterna har gjort. Man hade inte aviserat det här
              innan, men man landar på det i kammaren. Där delar jag helt och
              fullt alliansledamöternas redovisning tidigare i dag.
            </seg>
            <seg xml:id="i-1f3172e40bcf7e3f-0">
              Vart tog kravlistan vägen? Vart tog de egna förslagen vägen?
              Vart tog den konstruktiva inställningen vägen? Varför försvann
              den någonstans i korridoren på vägen från försvarsutskottet till
              kammaren? Varför landade man i att man ska stödja Vänsterpartiets
              avslagsyrkande?
            </seg>
          </u>
          <note type="speaker" xml:id="i-fede8a8cb3834915-0">
            Anf. 153 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-8">
            <seg xml:id="i-16275236d60b4a5a-0">
              Fru talman! Minister Tolgfors gör som vanligt frontalangrepp
              på oppositionen utan att svara på en enda fråga. Han har gjort
              så i de två tidigare replikskiftena, har gjort så i samtliga repliker
              som jag har haft med denna minister i denna kammare och gör likadant
              i dag. Jag undrar om han behöver gå till en öronläkare. Jag har
              problem med min hörsel, men jag hör vad folk säger till mig. Men
              ministern svarar aldrig på frågor utan går konsekvent till frontalangrepp
              mot motståndarna.
            </seg>
            <seg xml:id="i-f73c8af93b9d0624-0">
              Är det vi socialdemokrater som styr, är det Tolgfors och Reinfeldt
              eller vem är det? Den frågan måste man ställa sig. Om det nu var
              så att ni förlorade i voteringen senast och ärendet blev återremitterat
              och återförvisat till utskottet ligger det då inte på majoriteten
              att komma tillbaka? Om man nu är angelägen om att hitta en lösning
              bör man väl komma tillbaka och säga: Ja, vi vill hitta en bred
              lösning för det här. Det är ju det som alla har stått här tidigare
              i talarstolen och bedyrat. Visserligen har försvarsministern inte
              gjort det, och det kanske är där skillnaden är mellan de borgerliga
              riksdagsledamöterna och regeringen. De borgerliga riksdagsledamöterna
              vill hitta breda lösningar, men det vill inte regeringen.
            </seg>
            <seg xml:id="i-4a2f3ca27d5132ce-0">
              Vi har ju sträckt ut handen i försvars- och säkerhetspolitiken
              också för att hitta breda lösningar. Skyll inte på oppositionen
              för att ni lägger fram ett dåligt lagförslag som ska behandlas
              i kammaren och röstas om i morgon! Det är väl ändå ni som regerar,
              herr minister, och vi som opponerar. Det är ni som ska lägga fram
              förslagen och vi som ska opponera på dem. Vi har gjort det, och
              vi var beredda att sätta oss ned och diskutera. Jag kan till och
              med läsa högt ur protokollet från förra debatten. Nu medger inte
              tiden det, men läs gärna protokollet från den förra debatten för
              att se vad som sades då!
            </seg>
          </u>
          <note type="speaker" xml:id="i-691f496d778a7277-0">
            Anf. 154 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-5" who="unknown">
            <seg xml:id="i-20e19ffd023253fe-0">
              Fru talman! Nu har jag hört tre inlägg av Anders Karlsson i dag.
              Icke i något har han beskrivit någon liten tillstymmelse till
              den egna politiken på detta område. Jag har hört att han tycker
              att vårt förslag är dåligt. Jag har inte hört något om något eget
              förslag. Jag har hört honom prata om mig och varför inte? Men
              han har inte pratat om sina egna förslag. Jag har hört vad Socialdemokraterna
              är emot men inte vad de är för.
            </seg>
            <seg xml:id="i-2ff06ac17c632a8b-0">
              Jag har hört ett konstaterande som jag delar att det är vi som
              regerar och Socialdemokraterna som opponerar. Det tycker jag är
              den bästa sammanfattning jag har hört i dag i den här debatten.
            </seg>
          </u>
          <note type="speaker" xml:id="i-6dd31e9cf923f6c5-0">
            Anf. 155 KALLE LARSSON (v):
          </note>
          <u who="kalle_larsson_af99a5" xml:id="i-6b37c3e6ca21968f-0">
            <seg xml:id="i-f7f08edfe743c485-0">
              Fru talman! Vill ni ha det som i Sovjet? Sällan eller aldrig
              har väl den frågan varit så berättigad som den är i dag. Den ställs
              till samtliga borgerliga riksdagsledamöter. Den ställs till försvarsministern.
              Vill ni ha det som i Sovjet?
            </seg>
            <seg xml:id="i-e70a1ae85dc40ad7-0">
              Det lagförslag ni är i färd med att rösta igenom eller inte rösta
              igenom däröver våndas många handlar om en mycket omfattande avlyssningsapparatur
              som byggs upp. I många bedömares ögon har den vissa, för att inte
              säga många och stora, likheter med de system som fanns i det forna
              Sovjetunionen och i Östeuropa.
            </seg>
            <seg xml:id="i-4b570b235f76582e-0">
              Fru talman! Jag instämmer i det anförande som Alice Åström tidigare
              hade här i kammaren. Hon sade det mest väsentliga och på ett sätt
              som jag inte kommer att kunna motsvara. Möjligen kan jag på marginalen
              säga att den där dikten om att borgerliga ledamöter behöver mod
              kanske kan stämma. Själv hade jag möjligen bytt ut det till en
              strof av Linda Bengtzing: Hur svårt kan det va?
            </seg>
            <seg xml:id="i-fbc93c51b21eab1e-0">
              Förslaget försvaras med en beklämmande argumentation. Vad är
              det för försvar vi har fått höra? Flera företrädare för de borgerliga
              partierna vill helst tala om något helt annat. De vill tala om
              terroristattacker genomförda i andra delar av världen. Vad har
              ni för argumentation som säger att detta är ett hot mot Sverige?
            </seg>
            <seg xml:id="i-898ce62d0b9df8eb-0">
              Låt oss minnas. RAF och Röda armé-fraktionens angrepp på den
              tyska ambassaden 1975, kanske? Eller är det Bulltoftakapningen
              1972? Är detta de exempel som ni kanske kan hitta ur den svenska
              historien som motiverar denna massavlyssning av svenska medborgare?
              Vi ser bara halva sidan av myntet, säger ni. Vi ser bara integritetsargumenten
              och inte säkerhetsaspekterna, menar ni.
            </seg>
            <seg xml:id="i-b2abb0b7bc349323-0">
              Men nu är de mänskliga rättigheterna, och det är dem vi i dag
              diskuterar, så konstruerade att de inte är förhandlingsbara. Rätten
              till privatliv och integritet är en av dessa mänskliga rättigheter.
              Den kan inte inskränkas med hänvisning till några allmänna säkerhetsaspekter.
              Så låter det när personer som inte tar de mänskliga rättigheterna
              på allvar öppnar sina munnar och talar i riksdagens kammare.
            </seg>
            <seg xml:id="i-0adcd89e73de1d26-0">
              Det ljugs en del och bluffas en del av okunnighet eller inte
              om hur processen har gått till. Kammarens ledamöter skulle kunna
              vara väl informerade om att vi från Vänsterpartiets sida hela
              tiden har varit motståndare. Vi har motionerat klart och tydligt
              för ett entydigt nej till lagstiftningen. Sedan har detta bordlagts
              under ett år, och nu återkommer förslaget till kammaren. Därför
              behöver inte försvarsministern, som nu ville lämna salen, vara
              oklar över var vi står i frågan.
            </seg>
            <seg xml:id="i-62d5ec629e21fb57-0">
              Vad har ni för alternativ? frågar ni. Vad har ni i oppositionen
              för alternativ till lagen? Majoriteten säger: Vi vill anta lagen
              om massavlyssning av svenska medborgare, men ni presenterar inte
              vad ni har för alternativ.
            </seg>
            <seg xml:id="i-0e1e1b044daccad6-0">
              Kära borgerliga ledamöter! Kära majoritet och försvarsminister!
              Alternativet till att anta den här lagen är att inte anta den
              här lagen. Där har ni ett alternativ. Det går utmärkt att rösta
              för det om man tycker att det är mer passande.
            </seg>
            <seg xml:id="i-dae4ace1b3d9f99c-0">
              Fru talman! Förslaget behöver av åtminstone tre skäl avslås:
              Det är meningslöst, det är farligt och det är kränkande.
            </seg>
            <seg xml:id="i-b02a11727091ffae-0">
              Varför är det då meningslöst? Även om inte heller jag har så
              lätt att sätta mig in i huvudet på terrorister tror jag nog inte
              att de resonerar så här: Vi genomför en terrorattack låt oss mejla
              våra vänner om det! Låt oss ringa till våra kompisar i utlandet
              och tala om att vi kör på torsdag, hör ni! Har ni bomberna med
              er? Inbillar ni er verkligen att det är så det går till när man
              planerar ett terroristattentat? Jag lovar att jag saknar grundläggande
              kunskap i de frågorna. Men samtidigt har jag svårt att tänka mig
              att det är så seriösa terroristattentat planeras.
            </seg>
            <seg xml:id="i-29543e495a910c14-0">
              Det är också farligt därför att det riskerar säkerheten för politiska
              flyktingar här och dissidenter och människor i opposition mot
              diktaturer i andra länder. Hur ska vi kunna stödja och ha kommunikation
              med dissidenter och människor som lever med hot mot sina liv i
              andra delar av världen om den här lagen genomförs? Är inte risken
              uppenbar att politiska flyktingar i Sverige kommer att få svårigheter
              att känna sig trygga? Är det inte risk för att vår kommunikation
              från Sverige med dissidenter och politiskt oppositionella i en
              rad länder i världen försvåras?
            </seg>
            <seg xml:id="i-5f3c94435172d391-0">
              Det är kränkande därför ett av de viktigaste värdena för varje
              politisk handling måste vara den personliga friheten och den personliga,
              privata integriteten. Det är helt enkelt inte vilken fråga som
              helst som vi här har att göra med. Jag ser att borgerliga ledamöter
              skruvar lite på sig och ler lite försiktigt. Men faktum kvarstår:
              Det vi har att hantera här i dag är frågor som i oerhört stor
              omfattning handlar om rätten till personlig frihet och till ett
              privatliv. Vi försvarar den rätten, och ni vill inskränka den
              med hänvisning till allmänna formuleringar om terroristhot.
            </seg>
            <seg xml:id="i-690d89e5c58bcdee-0">
              Vi vet, fru talman, vad vi talar om. Snickaren Torsten Leander
              är inte den enda som har drabbats av bevakning, övervakning och
              kontroll trots att han liksom många andra har varit helt oskyldiga
              till de saker de har påståtts vara skyldiga till. Vänstern och
              andra som har stått i främsta ledet för kampen för demokrati i
              det här landet har övervakats och övervakas kanske fortfarande.
            </seg>
            <seg xml:id="i-79ea3c9c5ce27215-0">
              Vi är inte heller ensamma. Här har från talarstolen redan rapporterats
              om en mängd olika politiska krafter, ledarsidor och debattörer
              som stöder vårt nej till denna lagstiftning. Samtliga politiska
              ungdomsförbund vill att riksdagens ledamöter röstar nej till lagen.
              Det kanske ändå borde stämma en och annan och vi får väl se om
              det så blir till eftertanke.
            </seg>
            <seg xml:id="i-4adee71c17a4d421-0">
              Fru talman! Om man nu hade varit seriöst intresserad av att försöka
              undvika terroristangrepp på vårt land borde man ha gjort helt
              andra insatser. Man borde inte ge stöd direkt eller indirekt till
              USA:s krig mot terrorismen. Man borde dra tillbaka de trupper
              vi har i Afghanistan. Man borde se till att inte medverka i de
              insatsstyrkor som EU nu upprättar och som kan agera direkt i strid
              mot vad FN föreslår.
            </seg>
            <seg xml:id="i-b04fc96c1f6e5be1-0">
              Helt enkelt hade man kunnat bryta med det krig mot terrorismen
              som USA har utropat och som dagligen och stundligen underminerar
              demokratin och innebär systematiska brott mot de mänskliga rättigheterna.
              I stället deltar Sverige mer eller mindre fullt ut i just denna
              krigföring. Den här lagen är ett exempel också på det.
            </seg>
            <seg xml:id="i-2776796515846c19-0">
              Fru talman! För att inte förlänga debatten mer än vad min talartid
              har medgivit vill jag nu kort sammanfatta. Det vi har att göra
              är viktigt. Det är att avvisa klart, tydligt och entydigt det
              här lagförslaget. Från Vänsterpartiets sida har vi redan sagt
              att om det ändå röstas igenom blir en av våra uppgifter när vi
              byter regering att riva upp den här lagstiftningen.
            </seg>
            <seg xml:id="i-edab11ec4eec5258-0">
              Allra sist ett citat som tillskrivits Benjamin Franklin och som
              tål att fundera på när man så småningom ska trycka på knappen:
              Ett samhälle som ger upp lite frihet för att vinna lite säkerhet
              förtjänar varken eller och kommer att förlora bägge.
            </seg>
          </u>
          <note xml:id="i-b1bdd3962e172598-0">
            I detta anförande instämde Gunilla Wahlén och Alice Åström (båda
            v).
          </note>
          <note type="speaker" xml:id="i-1d519962d55982e9-0">
            Anf. 156 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-6">
            <seg xml:id="i-ae3b91f05549c5dc-0">
              Fru talman! Kalle Larsson avslutar med att säga att Vänsterpartiet
              klart, tydligt och entydigt avvisar det här förslaget. Jag tycker
              att just den formuleringen ska jämföras med den formulering som
              finns i Vänsterpartiets reservation undertecknad av Alice Åström
              där man skriver: Vänsterpartiet är berett att diskutera om Försvarets
              radioanstalt, FRA, ska få spana i kabel, förutom i eter, men vi
              anser att frågan borde ha beretts i en parlamentarisk utredning.
            </seg>
            <seg xml:id="i-a9d4b6d32fc3b870-0">
              Jag vet inte riktigt vilken uppfattning som är den partisanna
              i det här sammanhanget, men det kan säkert Kalle Larsson utveckla.
            </seg>
            <seg xml:id="i-69e6a3b96b61c9e0-0">
              Vad beträffar Afghanistan befinner sig Sverige där på ett FN-mandat
              tillsammans med 36 andra länder. Jag tycker att det är viktigt
              att det blir sagt i kammaren när Kalle Larsson nu tar upp den
              tråden.
            </seg>
            <seg xml:id="i-41a675fb3ab47763-0">
              Naturligtvis är oppositionens uppgift att kritisera majoriteten
              för att vi inte kan exemplifiera och ange händelser som innebär
              skada eller hot mot svensk säkerhet. När vi sedan exemplifierar
              är de exemplen inte tillräckligt bra. Det kan vi kanske inte göra
              så mycket åt.
            </seg>
            <seg xml:id="i-ff77e30836aca323-0">
              Men på en punkt vill jag ändå bidra till, hoppas jag, att förbättra
              kunskaperna i hur signalspaning generellt fungerar.
            </seg>
            <seg xml:id="i-c219e65a68cbadd4-0">
              För det första tror jag inte att många utgår från att terrorister
              i klartext planerar vad de tänker göra vare sig i eter eller på
              kabel, utan det handlar om mönster, att läsa av mönster. Vilka
              trafikförändringar sker? När sker de, och vad handlar de om?
            </seg>
            <seg xml:id="i-da7b6ac334f9f754-0">
              För det andra är det naturligtvis så att svenska statliga myndigheter
              som ägnat sig åt detta inte bara är duktiga på att spana utan
              också på att bryta krypteringar.
            </seg>
          </u>
          <note type="speaker" xml:id="i-956a0e4134831344-0">
            Anf. 157 KALLE LARSSON (v) replik:
          </note>
          <u who="kalle_larsson_af99a5" xml:id="i-6b37c3e6ca21968f-1">
            <seg xml:id="i-930623c5a26015a2-0">
              Fru talman! Lite osäker är jag på vad frågorna egentligen bestod
              i. Men Allan Widman ville väl använda ytterligare lite talartid
              till att förvirra debatten något.
            </seg>
            <seg xml:id="i-569ca1f18daff783-0">
              Så här ligger det till. Vi har en omröstning kl. 09.00 i morgon.
              Då kommer yrkande om avslag på förslaget att ställas mot yrkande
              om bifall till förslaget. Allan Widman har ett ställningstagande
              att göra, och jag har ett ställningstagande att göra. Jag kommer
              att rösta emot detta förslag om massavlyssning av svenska medborgare.
              Allan Widman kommer att rösta för. Därför är det Allan Widman
              som är svaret skyldig och måste kunna motivera varför det är ett
              så bra förslag.
            </seg>
            <seg xml:id="i-9801031edda36b1e-0">
              Det citat av Benjamin Franklin som jag läste upp från talarstolen
              kanske ändå stämmer till eftertanke. Jag vill därför ställa en
              fråga till Allan Widman: Är du beredd att ge upp lite av friheten
              för att vinna lite av säkerheten? Är du då medveten om att du
              riskerar att förlora de båda? Eller annorlunda uttryckt: Kan demokratin
              verkligen försvaras med odemokratiska metoder som kränker de mänskliga
              rättigheterna? Det är i den frågan som Allan Widman är svaret
              skyldig.
            </seg>
          </u>
          <note type="speaker" xml:id="i-8091eaa88a368eac-0">
            Anf. 158 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-7">
            <seg xml:id="i-852f7783da4c1749-0">
              Fru talman! Jag tycker att det är stimulerande när Kalle Larsson
              citerar amerikanska politiker i detta sammanhang. Det tycker jag
              är mycket bra. Jag är medveten om att Benjamin Franklin också
              fick göra kompromisser, och jag tror inte att de kompromisser
              som görs på något sätt är unika för det politiska livet vare sig
              i USA eller här hemma i Sverige. Vi tvingas ständigt att väga
              de olika intressena mot varandra. Jag har gjort min avvägning
              och kommit fram till att för mig är det förslag som ligger acceptabelt.
            </seg>
            <seg xml:id="i-0e680fdf990bd8a0-0">
              Jag kanske var otydlig i min fråga, men jag konstaterar att det
              finns en reservation från Vänsterpartiet som på inget sätt klart,
              tydligt och entydigt avvisar frågan om signalspaning i tråd för
              Vänsterpartiets räkning. Men jag uppfattar att det är en skillnad
              mellan det som står där och det som Kalle Larsson säger i talarstolen.
              Under mitt resonemang finns naturligtvis frågan vilken uppfattning
              det är som Vänsterpartiet ger uttryck för.
            </seg>
          </u>
          <note type="speaker" xml:id="i-65ab4abfe7acb2ce-0">
            Anf. 159 KALLE LARSSON (v) replik:
          </note>
          <u who="kalle_larsson_af99a5" xml:id="i-6b37c3e6ca21968f-2">
            <seg xml:id="i-3c73fa730413b9dd-0">
              Fru talman! Jag citerar gärna amerikanska politiker, företrädesvis
              de döda, för de nu levande har inte mycket att komma med. Det
              är dessa som Allan Widman har hämtat sin inspiration från. Det
              är från George Bush, om inte den direkta ordern, så ändå hela
              dagordningen för kriget mot terrorismen är hämtad. Vi måste skydda
              oss från de där farliga i an-dra delar av världen, de där som
              vi försåg med vapen tidigare, de krigsherrar som vi hjälpte till
              att bli ledare för andra länder, de är nu våra fiender. Mot dem
              måste vi bedriva krig.
            </seg>
            <seg xml:id="i-eed7e2a389aad4e3-0">
              Jag ska göra Allan Widman lugn på en punkt. Det har funnits och
              finns fortfarande en mycket konsekvent linje från Vänsterpartiets
              sida. Vi är motståndare till den här lagstiftningen. Vi har medverkat
              här i kammaren till att få den bordlagd under ett år. Det råder
              ingen skillnad i vår åsikt nu i jämförelse med tidigare. Vid den
              omröstning som vi har att genomföra har Allan Widman valet att
              rösta ja eller att rösta nej till lagen, och jag har det också.
              Att Allan Widman väljer att rösta ja säger en del om att liberalerna
              numera har lämnat Folkpartiet. Frågan är vart de ska ta vägen
              någonstans, men den frågan överlämnar jag till andra att besvara.
            </seg>
          </u>
          <note type="speaker" xml:id="i-4c5fab57358cdd85-0">
            Anf. 160 PER BOLUND (mp):
          </note>
          <u who="per_bolund_0a9708" xml:id="i-b832d060f2a150d1-11">
            <seg xml:id="i-2b3a012bd9c8b92e-0">
              Fru talman! Jag vill börja med att yrka avslag på lagförslaget
              och uppmana alla här i kammaren att rösta nej vid omröstningen
              i morgon.
            </seg>
            <seg xml:id="i-4fae6a0fec6e6b16-0">
              Den främsta anledningen för mig att säga nej till FRA-lagen,
              eller lex Orwell som den har börjat kallas på nätet, är att den
              allvarligt inkräktar på den personliga integriteten.
            </seg>
            <seg xml:id="i-1e38e566db3601fe-0">
              Personlig integritet är ett begrepp som ofta lyfts fram i politiska
              brandtal, ofta från dem som brukar kalla sig för liberaler. För
              mig är liberal en som värnar individens frihet mot de hot som
              man ställs inför till exempel från kollektivet.
            </seg>
            <seg xml:id="i-796da046abb3f9a1-0">
              Men jag vill säga att det inte är i vackra manifest och regeringsförklaringar
              som integriteten värnas, utan det är i sakfrågorna, fråga för
              fråga, som värnandet av den personliga integriteten verkligen
              sätts på prov.
            </seg>
            <seg xml:id="i-bd85a02982d479c3-0">
              Jag kan konstatera att nu när det verkligen gäller, nu när frågan
              ställs på sin spets, sviker tyvärr de som brukar kalla sig för
              liberaler i den här kammaren. I ett skarpt läge är de liberala
              värden som förut varit så heliga plötsligt förhandlingsbara.
            </seg>
            <seg xml:id="i-14e799e1eef3e86c-0">
              Det är intressant att se att samtidigt som man har tagit fram
              det här lagförslaget har Folkpartiet under våren varit ute med
              ett samråd om integritetsfrågor. Där konstaterades att det bara
              är vid tre tillfällen som integriteten kan vara berättigad att
              inskränka på. Det är om det finns ett annat intresse som uppenbart
              måste väga tyngre än integritetsintresset, om det här intresset
              inte kan tillgodoses på något annat sätt och att åtgärden dessutom
              är effektiv och om åtgärden inte är mer långtgående än att den
              är proportionerlig mot det intresse som ska tillgodoses. Då kan
              man godkänna en inskränkning av den personliga integriteten.
            </seg>
            <seg xml:id="i-3e2d73506943171b-0">
              Nu måste man fråga: Är de kriterierna uppfyllda med det här lagförslaget?
              Jag kan inte på något sätt komma fram till att de skulle vara
              det.
            </seg>
            <seg xml:id="i-73dff20b696f55d6-0">
              Ett sådant intresse som skulle kunna stå högre än den personliga
              integriteten skulle kunna vara terrorism och yttre hot mot landet.
            </seg>
            <seg xml:id="i-5f7d04df87b82d98-0">
              Men det är uppenbart att de som är våra främsta experter på terrorism
              inte bedömer att den här lagstiftningen på något sätt kommer att
              innebära ett skydd mot yttre hot eller terrorism. Man kommer inte
              att kunna fånga dem som man säger sig vilja vara ute efter med
              det här lagförslaget.
            </seg>
            <seg xml:id="i-224d47bca804876e-0">
              Man kan också titta i våra tidningar, till exempel Ny Teknik,
              som kom i dag. Lätt att lura FRA:s avlyssning står det i en rubrik
              över ett helt uppslag. De personer som har någonting att dölja
              kommer att kunna komma undan den här lagstiftningen enligt undersökningen
              medan de som inte har någonting att dölja är de som kommer att
              få sina mejl granskade.
            </seg>
            <seg xml:id="i-06762cb88d73d0e3-0">
              Frågan är också: Om det nu är så att hotet mot Sveriges säkerhet
              är så stort, varför är det då så att andra länder, som uppenbarligen
              har en väldigt stark hotbild, som Storbritannien och USA, inte
              har valt att ha en sådan här skarp lagstiftning och inte har tyckt
              att det är värt att offra den personliga integriteten på säkerhetens
              altare såsom Sverige nu är på väg att göra?
            </seg>
            <seg xml:id="i-3173b6af98c76e23-0">
              Det andra kriteriet från Folkpartiets sida var om åtgärden är
              effektiv, och här kan det enda rimliga svaret bara vara nej. Det
              är ju helt uppenbart enligt till exempel FOI:s främsta terrorexpert.
              Han säger att den här lagen inte kommer att vara effektiv alls.
              Man kommer inte att fånga en enda terrorist med den här lagstiftningen.
              Det är ett otroligt trubbigt redskap för att motverka hot mot
              Sveriges säkerhet. Däremot kommer vanliga medborgare att ha svårt
              att skydda sig mot övervakningen. Men de som man verkligen är
              ute efter och säger sig vilja fånga, de kommer att använda sig
              av många olika verktyg för att undvika att fastna i FRA:s nät.
            </seg>
            <seg xml:id="i-3153bfdfad77fe07-0">
              Det tredje kriteriet är att åtgärden ska vara proportionerlig.
              Det kan man verkligen ifrågasätta i det här fallet. Är det rimligt
              att möjliggöra en granskning och en avlyssning av samtliga svenska
              medborgare för att få ett i stora stycken fiktivt skydd mot ett
              oklart yttre hot? Jag är helt övertygad om att svenska folket
              inte skulle anse att det var rimligt enligt den frågeställningen.
            </seg>
            <seg xml:id="i-ee13ae2f702c8e6a-0">
              Jag skulle verkligen uppskatta om någon från Folkpartiet skulle
              kunna komma upp i debatten och förklara hur man har gjort sin
              bedömning, hur man har gått igenom den här listan som man har
              i sitt integritetsdokument och kommit fram till att det är rätt
              att säga ja till den här lagstiftningen och därmed offra integriteten
              för det övergripande intresset.
            </seg>
            <seg xml:id="i-7d90ddc56d167ad7-0">
              Staffan Danielsson från Centerpartiet var uppe i debatten och
              försökte påskina att Miljöpartiet sprider skräckpropaganda om
              integritetsproblemen. Man måste fråga: Har Staffan Danielsson
              läst de synpunkter som har kommit in och remissvaren med anledning
              av det här förslaget? Jag kan citera några här.
            </seg>
            <seg xml:id="i-5f8a9f0cd32f75f4-0">
              Justitiedepartementet skriver i en promemoria: Förslaget innebär
              ett integritetsintrång som saknar motstycke i ett internationellt
              perspektiv. Det är helt främmande för vårt statsskick att ge regeringen
              eller Regeringskansliet befogenheter att i politisk ordning fatta
              de avgörande besluten om avlyssning av telekommunikationer. Det
              är inte våra ord. Det är Justitiedepartementets.
            </seg>
            <seg xml:id="i-9e7effebf2dac61a-0">
              Rikspolisstyrelsen säger i sitt remissvar: Förslagen tyder på
              en skrämmande brist på förståelse för de krav i fråga om skydd
              för personlig integritet som följer av regeringsformen och Europakonventionen
              om skydd för de grundläggande fri- och rättigheterna.
            </seg>
            <seg xml:id="i-d1e2bd44b793724a-0">
              Säpo skriver i sitt remissvar: Förslaget innebär en kränkning
              av enskilds integritet som vida överstiger den kränkning som förslagen
              om buggning och preventiva tvångsmedel sammantaget innebär.
            </seg>
            <seg xml:id="i-057ba3f4bfd15408-0">
              Lagrådet skriver i sitt remissvar: Redan existensen av ett system
              som tillåter hemlig avlyssning utgör ett hot mot dem som träffas
              av lagstiftningen. Detta hot slår med nödvändighet mot den frihet
              att kommunicera som bör finnas mellan människor.
            </seg>
            <seg xml:id="i-d639c6239d3fbb73-0">
              Det här är inte Miljöpartiets ord, utan det är tunga remissinstanser
              som vänder sig emot just den integritetskränkning som vi kritiserar
              förslaget för. Det går inte att bara försöka sprida myter om att
              Miljöpartiet skulle vara konspirationsteoretiker. Man måste bemöta
              den kritik som kommer.
            </seg>
            <seg xml:id="i-2ab939a000a42341-0">
              Centerpartiet har också ett öppenhetsmanifest som man tog fram
              redan före valet och som man alltså kommunicerade till sina väljare
              före valet. Där skriver man under rubriken Hoten mot öppenheten:
              Vi ser i dag ett tilltagande övervakningssamhälle. Det gäller
              exempelvis förslag om trafikdatalagring, rätt för Försvarets radioanstalt
              att signalspana på trådbunden kommunikation samt rätten att använda
              hemliga tvångsmedel i förebyggande syfte.
            </seg>
            <seg xml:id="i-fcf09f9a478feddc-0">
              Det här såg man som ett hot före valet. Vad är det som har inträffat
              efter valet som gör att man nu är helt tvungen att gå ifrån den
              inställning man hade och som man alltså kommunicerade till sina
              väljare? Det vore väldigt intressant att höra hur hotbilden har
              förstärkts sedan före valet.
            </seg>
            <seg xml:id="i-ac63c1e1effd1292-0">
              Jag vill också lyfta fram en annan fråga förutom integritetsfrågan.
              Jag sitter i näringsutskottet och är alltså engagerad i näringslivsfrågor.
              Just när det gäller den här frågan tror jag att den innebär ett
              stort hot mot Sverige som IT-nation, någonting som man borde vara
              väldigt oroad över. Enligt analysföretaget IDC var den svenska
              IT-marknaden värd 94 miljarder kronor 2006. Sverige är världsledande
              när det gäller Internetanvändning. 97 procent av ungdomar och
              yngre vuxna använder nätet, jämfört med andra länder som ligger
              betydligt lägre.
            </seg>
            <seg xml:id="i-7ef9ce051d5ba10d-0">
              Vi har sett att Google och delvis statliga Telia Sonera redan
              väljer att lägga sina serveranläggningar utanför Sverige just
              på grund av den här lagstiftningen och just med hänsyn till att
              man inte kan försvara för sina användare att deras elektroniska
              kommunikation kan granskas och läsas av utomstående. I morse på
              radion var det en annan stor Internetoperatör, Bahnhof, som var
              orolig för de stora konsekvenser som den här lagen skulle få för
              deras verksamhet.
            </seg>
            <seg xml:id="i-b90b7b47a1bc88cb-0">
              Sveriges goda rykte som framstående IT-nation hotas om FRA-lagen
              röstas igenom på onsdag. Det säger Anne-Marie Fransson, förbundsdirektör
              i branschorganisationen IT- &amp; Telekomföretagen.
            </seg>
            <seg xml:id="i-a1355c355f9af9ea-0">
              Och man måste fråga sig: Vilken effekt får det på den svenska
              IT-utvecklingen om fler och fler Internetbolag som Telia och Google
              väljer att lägga sin verksamhet utanför Sverige? Och vad händer
              om de som ligger främst i Internetteknologin, som Bahnhof, hämmas
              i sin utveckling, som de själva hävdar, av den nya lagstiftningen?
            </seg>
            <seg xml:id="i-5785e015c234617b-0">
              Jag är väldigt orolig för att det kommer att få stora och allvarliga
              effekter på hela den svenska IT-branschen, som vi alla, trodde
              jag, var överens om skulle vara en framtidsbransch i Sverige.
              Man måste fråga sig: Är FRA-lagen värd priset att hota Sveriges
              position som ledande IT-nation och våra möjligheter att utnyttja
              den fantastiska globala marknad som finns på IT-området?
            </seg>
            <seg xml:id="i-98a3042cfbecc5e9-0">
              Jag kan avsluta med att konstatera att vid omröstningen i morgon
              kommer det att bli klarare än någonsin vilka i kammaren som är
              liberaler i den riktiga meningen, meningen att man verkligen värnar
              individens frihet.
            </seg>
          </u>
          <note xml:id="i-c5170c451d1490b3-0">
            I detta anförande instämde Gunvor G Ericson, Mehmet Kaplan, Jan
            Lindholm, Lage Rahm och Peter Rådberg (alla mp).
          </note>
          <note type="speaker" xml:id="i-2049cb197563ee92-0">
            Anf. 161 HANS WALLMARK (m):
          </note>
          <u who="hans_wallmark_d27c95" xml:id="i-a10fccf900f8990a-0">
            <seg xml:id="i-8afabbf5e071ec07-0">
              Fru talman! De senaste dagarna har det pratats mycket om mod
              och civilkurage. Jag tror mig kunna tala för en hel del ledamöter
              när jag säger att åtskilliga reflekterat kring just vad som menas
              med dessa goda och viktiga egenskaper. För att låna ett uttryck
              av Astrid Lindgren: Vem är egentligen en liten lort?
            </seg>
            <seg xml:id="i-acfa3e8cce50fa45-0">
              I mejl, på bloggar och i medier är det ganska enkelt att avgöra
              vad som definieras som mod och civilkurage. Är skillnaden då så
              simpel att det hela handlar om ett ja eller ett nej?
            </seg>
            <seg xml:id="i-8984d97630d807a3-0">
              John F. Kennedy skrev i den bok som bär hans namn, Studier i
              mod , om just detta: Ty demokrati innebär mycket mer än folkstyre
              och majoritetsvälde, mycket mer än en kombination av politiska
              metoder för att smickra eller förleda mäktiga väljargrupper. Den
              sanna demokratin, den som lever och växer och inspirerar, sätter
              sin tro till folket tro på att folket inte skall nöja sig med
              att välja män med förmåga att återge dess synpunkter klart och
              troget, utan också män i stånd att utöva ett eget omdöme enligt
              sitt samvete tro på att folket inte skall fördöma dem vars trohet
              mot principerna leder dem till impopulära ställningstaganden,
              utan att det skall belöna modet, respektera ärligheten och i sinom
              tid erkänna det berättigade i det ena eller andra ställningstagandet.
            </seg>
            <seg xml:id="i-5cdeb562517d8ead-0">
              Fru talman! Över partigränserna brukar vi i riksdagen uttala
              vår förkastelse över det som betecknas som det politiska spelet.
              Jag tror att många medborgare som följt de senaste dagarnas diskussion
              om signalspaning finner att det är en hel del politiskt spel i
              riksdagen rent av för mycket.
            </seg>
            <seg xml:id="i-77eb54ab205d575f-0">
              FRA-förslaget har nämligen inte uppstått i ett vakuum. När frågan
              var uppe till beslut förra året hade den naturligtvis långt dessförinnan
              beretts. Inom teologin går det att tro på den obefläckade avlelsen
              så inte inom politiken. Om inte förslaget om signalspaning genomförs
              nu hade något liknande eller värre tagits fram långt före hösten
              2006 eller kommit senare, efter i dag. Det finns ett både legitimt
              och rimligt intresse av att reglera frågor kring signalspaning
              och hantera det faktum att mindre färdas via radiovågor i dag
              än tidigare.
            </seg>
            <seg xml:id="i-8671d1e67fc8c21e-0">
              Jag ska rent av göra ett antagande som ingen behöver dementera
              eller bekräfta. Hade de politiska förutsättningarna varit annorlunda
              så att oppositionen varit majoritet och majoriteten opposition
              tror jag att något likartat ändå hade föreslagits. Jag tvingas
              också erkänna att jag tror att en del av dagens anhängare nog
              varit motståndare och tvärtom.
            </seg>
            <seg xml:id="i-943d33fb06b68fb0-0">
              Fru talman! Jag önskar att det i Sverige skulle ha gått att tala
              om några slags grundlagsfäder eller grundlagsmödrar som skapat
              en konstitution utifrån sammanvägningar av viktiga principer.
              Så är det dessvärre inte hos oss. I bästa fall går det att i fråga
              om grundlagarna tala om kompromissandets företrädare, för något
              måste någon ändå ha tänkt på när möjligheten skapades att under
              ett helt år frysa ett beslut. Så har skett i fråga om just signalspaning.
            </seg>
            <seg xml:id="i-28b8be0655ddb828-0">
              I min föreställningsvärld borde naturligtvis detta tidsmässiga
              utrymme ha nyttjats för att driva opinion och lägga fram kloka
              motförslag, goda idéer som hade kunnat fångas upp. Har så skett?
              Nej.
            </seg>
            <seg xml:id="i-575bedb4c853fcf0-0">
              När ca 360 av 365 dagar har gått kommer mejl, och medierna rapporterar
              om att storebror ser dig och att 1984 är nära. Det är dessvärre
              inte debatt och analys. I stället kan noteras att tiden har använts
              för att skriva deckare eller driva annan verksamhet utanför riksdagen.
              Och någon djupare debatt om medborgerliga fri- och rättigheter
              samt konstitutionella frågor har inte bedrivits medialt.
            </seg>
            <seg xml:id="i-a25be0ad6d0db152-0">
              Vi är inte vana vid detta, och det är synd. I ett modernt, öppet
              samhälle måste man alltid fundera på en rimlig avvägning mellan
              att skydda egna intressen mot yttre hot och garantier mot missbruk.
              Jag tror att goda beslut växer fram genom eftertanke och reflexion,
              inte i panik då man plötsligt upptäcker att sanden är på väg att
              rinna ur timglaset.
            </seg>
            <seg xml:id="i-63cc578869940237-0">
              Fru talman! FRA-lagen genom beslut i dag eller i går eller i
              morgon. Jag tror att det vore en enorm överdrift och direkt oförskämt
              att hävda att alla de som funderar på att rösta emot inte tar
              nationella säkerhetshot på riktigt allvar eller att man struntar
              i gemensamma intressen. På samma sätt tycker jag att det är en
              enorm överdrift och direkt oförskämt att hävda att de som funderar
              på ett ja inte bryr sig om integritet.
            </seg>
            <seg xml:id="i-befebed84a21d383-0">
              De senaste fem dagarna har jag tagit emot kanske 700 mejl. Jag
              har försökt besvara de flesta. I bortåt 150 fall har det blivit
              svar på svaret. Och nej, vi är inte på väg mot något Nordkorea
              eller Stasikontrollerat Östtyskland.
            </seg>
            <seg xml:id="i-232f38e5aeac106d-0">
              Samtidigt vill jag ändå ge en del av kritikerna rätt i deras
              invändningar och deras oro. Min förhoppning är att dessa engagerade
              kritiker ska utgöra grunden för ett djupare och bredare folkligt
              engagemang, både i hur bättre konstitutionella begränsningar ska
              konstrueras i vårt land och att vi ska bli bättre på att just
              vakta väktarna.
            </seg>
            <seg xml:id="i-2800d7891e4cab91-0">
              Vad som än händer i kammaren, huruvida FRA-förslaget frias eller
              fälls, innebär det ju inte slutet för att tänka på hur integriteten
              och den personliga sfären ska bli ännu bättre och stärkas mer.
              Kan vi göra det tillsammans är det på alla sätt att föredra.
            </seg>
            <seg xml:id="i-e2b08404aa53ea31-0">
              John F. Kennedy skrev: Väljarna har kort sagt valt oss för att
              de sätter tilltro till vårt omdöme och vår förmåga att utöva det
              i en ställning där vi kan bedöma vad som är deras bästa, som en
              del av hela nationens bästa. Detta innebär att vi ibland måste
              visa vägen, upplysa, rätta missuppfattningar och tid efter annan
              till och med slå dövörat till inför väljaropinionen om vi till
              fullo ska kunna utöva det omdöme för vars skull vi har blivit
              valda. Men de politiker som följer ett intelligent samvetes diktat
              utan att influeras av själviska motiv eller enskilda fördomar
              är varken aristokrater, demagoger, excentriker eller cyniska politiker
              utan hänsyn till folkets känslor.
            </seg>
            <seg xml:id="i-ba9bd651e3ae727d-0">
              Fru talman! President John F. Kennedy kom att betala det högsta
              priset för sin övertygelse. Hans öde visar att det finns en hotbild
              såväl mot enskilda företrädare som mot länder.
            </seg>
            <seg xml:id="i-6b49d2865e7a8ce9-0">
              Signalspaningsdebatten har hittills mycket handlat om integritet,
              fri- och rättigheter. Allt detta är mycket viktigt. Men det är
              också en fråga om svenska soldater utomlands, om konsulat och
              ambassader i andra länder och om utlandssvenskars och vår egen
              säkerhet. Det hela är faktiskt mer komplext än att bara förenklas
              till att vi alla likt rusiga myskoxar är på väg att stångas mellan
              ett entydigt ja och ett entydigt nej. Det hela är viktigare än
              att vi alla ser flisan i vår medmänniskas öga och dennes argumentation
              men inte bjälken i vårt eget.
            </seg>
          </u>
          <note xml:id="i-0eb31471f735abc0-0">
            Fru talman! I fråga om försvarsutskottets betänkande angående
            lag om signalspaning yrkar jag ingenting.
          </note>
          <note xml:id="i-52730fcfa03382c8-0">
            I detta anförande instämde Inger René (m).
          </note>
          <note type="speaker" xml:id="i-a40ceb1a1e5193b7-0">
            Anf. 162 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-9">
            <seg xml:id="i-1cbf24f3bd974684-0">
              Fru talman! Hans Wallmark ägnade sju minuter åt poesi och amerikansk
              inrikespolitik. Han kallade opposition för ett politiskt spel.
              Det är bra. Dessutom sade du inledningsvis, Hans Wallmark, att
              vi inte har kommit med några kloka motförslag på 364 dagar. Vem
              regerar? Är det du eller är det jag?
            </seg>
            <seg xml:id="i-e92c82112ea9515f-0">
              Det hade väl varit bra om regeringen hade tagit kontakt med de
              tre oppositionspartierna för att försöka få ihop något klokt tillsammans.
              Vi hade med hundra procents säkerhet sagt ja och gjort ett allvarligt
              försök. Men av det blev det ingenting.
            </seg>
            <seg xml:id="i-c10584a91f39b38b-0">
              Då vill jag fråga Hans Wallmark, för jag fick ju inget svar från
              försvarsministern han pratade om något annat, och vi pratade förbi
              varandra för ett tag sedan om Hans Wallmark delar experternas
              syn på hotbilden, att det här systemet inte kommer att fånga upp
              den typen av terrorism? FRA ska skydda oss mot yttre hot, men
              vi har inte den typen av hot. Om vi skulle ha yttre hot mot Sverige,
              vilka är de i så fall? Jag skulle vara tacksam om Hans Wallmark
              kunde besvara de frågorna.
            </seg>
          </u>
          <note type="speaker" xml:id="i-1f3b602123d14605-0">
            Anf. 163 HANS WALLMARK (m) replik:
          </note>
          <u who="hans_wallmark_d27c95" xml:id="i-a10fccf900f8990a-1">
            <seg xml:id="i-bd6f8eb649778e15-0">
              Fru talman! Jag är i alla fall glad att poesin väckte upp ledamoten.
            </seg>
            <seg xml:id="i-03084f30749a3b17-0">
              När det gäller min demokratisyn är det faktiskt så att jag tycker
              att en regering och en majoritet är väldigt viktiga i en demokrati.
              Men jag tillhör dem som också tycker att en opposition och en
              minoritet är viktig i en demokrati.
            </seg>
            <seg xml:id="i-7ddaa6a81946baea-0">
              Det här handlar om att föra en debatt, föra en dialog och även
              presentera olika motförslag. Det vi nu har hört i kammaren under
              ett antal timmar är att det finns lite olika spräckligheter i
              de tre partier som utgör oppositionen. Det finns en socialdemokrati
              som, om FRA-förslaget genomförs, inte vill ta ställning till huruvida
              det kommer att rivas upp om det skulle bli ett regeringsskifte
              längre fram. Det finns partier som är mycket tydligare med detta.
              Jag tycker att, men det är möjligt att vi skiljer oss åt på den
              punkten, både majoriteten och oppositionen har ett ansvar i en
              demokrati. Och jag tycker faktiskt att oppositionens ansvar är
              lite tyngre om man också har begärt en vilandeförklaring och fått
              igenom den i riksdagen, för då har man skapat ett utrymme för
              att komma med konkreta förslag.
            </seg>
            <seg xml:id="i-8f7ac7691aa56866-0">
              Fru talman! Hotbilden tror jag väldigt snabbt kan ändras. Jag
              tycker också att försvarsministern i sin uppräkning har pekat
              på ett antal sådana händelser i närtid som borde inge oro. Jag
              bor i Skåne, i likhet med försvarsutskottets ordförande, och jag
              kan säga att när man besöker till exempel Köpenhamn i dag eller
              Kastrup märker man att där finns en helt annan oro än för sexåtta
              år sedan, därför att man vet att det finns ett annat hot mot Danmark
              i dag.
            </seg>
            <seg xml:id="i-c1e169d3a0dce7db-0">
              För ett halvår sedan var jag i Estland och diskuterade den IT-attack
              som de hade utsatts för för drygt ett år sedan. Jag tror att hoten
              mot vårt land, mot svenska intressen, både i Sverige och som trupp
              i Afghanistan och svenska ambassader och konsulat utomlands är
              reella. Det finns all anledning för oss som nation att försöka
              skydda oss mot dem.
            </seg>
          </u>
          <note type="speaker" xml:id="i-c57f9c9b1e48943f-0">
            Anf. 164 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-10">
            <seg xml:id="i-1d026953d060a3c8-0">
              Fru talman! Hans Wallmark kom med ett konkret exempel. Det var
              svenska ambassaden. Det var hotbilden.
            </seg>
            <seg xml:id="i-4bbd3f0ba5f2a3b0-0">
              För övrigt ägnade sig Hans Wallmark i ett par minuter åt allmän
              hotbild utan att definiera vad det är. Då blir min fråga: Menar
              Hans Wallmark att vi ska införa den här typen av lagar för att
              den svenska ambassaden eventuellt kan känna sig hotad, att vi
              av den anledningen på något sätt ska offra den integritet som
              det här handlar om?
            </seg>
            <seg xml:id="i-9307160c3ff27061-0">
              Jag konstaterar att ledamot efter ledamot i de borgerliga partierna
              inte kan besvara frågan. Ni har inget svar på frågan, Hans Wallmark.
              Ni har, precis som alla experter har pratat om i månader, en allmän,
              diffus uppfattning om att det finns ett yttre hot. Men ni kan
              inte definiera det med en enda rad. Med den diffusa definitionen
              gör man om FRA-lagen, så att man faktiskt kommer att kunna avläsa
              alla svenska medborgare. Man kommer att kunna ta upp vilka mejl
              man så önskar.
            </seg>
            <seg xml:id="i-41272c1b318cc3bc-0">
              Kan du utveckla begreppet yttre hot lite till? Jag ställde också
              en fråga om Magnus Norells syn, den ledande terroristexpertens,
              om att det här systemet inte hjälper att fånga upp terroristerna.
              Delar du hans åsikt eller har du en helt annan uppfattning?
            </seg>
          </u>
          <note type="speaker" xml:id="i-47a7b4a53c37abfb-0">
            Anf. 165 HANS WALLMARK (m) replik:
          </note>
          <u who="hans_wallmark_d27c95" xml:id="i-a10fccf900f8990a-2">
            <seg xml:id="i-ecc5c8ff827f61b4-0">
              Fru talman! Först var det fråga om svenska ambassaden. Det var
              singularis, en enskild ambassad. Den svenska verkligheten är att
              vi har flera intressen utomlands. Det handlar om ambassader och
              konsulat. Inte minst handlar det om trupp utomlands. Det är ett
              rimligt krav att vi hjälper till att skydda den typen av svenskintressen
              utomlands. Det är möjligt att det finns en skillnad. Men jag tycker
              att det är relevant.
            </seg>
            <seg xml:id="i-aa8c643d8caca53c-0">
              På samma sätt tycker jag att det har varit relevant att vi hitintills
              har använt signalspaning som ett medel att skydda svenska intressen.
              Det är möjligtvis så att det finns en intressekonflikt, det vill
              säga att det finns olika åsikter.
            </seg>
            <seg xml:id="i-e58409e8bfa97ed8-0">
              När det gäller frågan om mejl har försvarsministern och andra
              ledamöter noggrant påpekat att myten bilden om att allt ska läsas,
              att alla kuvert ska öppnas, inte stämmer. På den punkten avvisar
              jag den myten.
            </seg>
            <seg xml:id="i-823a0dd59f7a19bb-0">
              Skillnaden är den att jag tycker att det är ett legitimt intresse
              att skydda svenska intressen på ambassader utomlands, konsulat
              utomlands, ut-landssvenskar utomlands och andra svenska intressen
              inte minst svensk trupp utomlands.
            </seg>
          </u>
          <note type="speaker" xml:id="i-57816bf360db69ec-0">
            Anf. 166 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-9">
            <seg xml:id="i-eb8cce27d9c0987b-0">
              Fru talman! Det var ett inspirerande tal, Hans Wallmark. Denne
              värdekonservative man citerade en amerikansk demokrat. Det var
              trevligt.
            </seg>
            <seg xml:id="i-834bac046f715353-0">
              Jag vill uppehålla mig vid att säga vad jag sade inledningsvis
              jag vet inte om Hans var i kammaren nämligen att vi vill göra
              tydligt att vi socialdemokrater sätter Sveriges militära alliansfrihet
              och säkerhet främst. Därför har vi ingen annan uppfattning än
              regeringen om att det behövs en stark försvarsunderrättelsetjänst.
              Vi menar också att Försvarets radioanstalt behöver moderna verktyg
              för att säkerställa allas vår säkerhet. Om detta råder inget tvivel.
              Det är viktigt. Det är egentligen det som Wallmark har belyst
              i sitt anförande.
            </seg>
            <seg xml:id="i-b6d758b1be029998-0">
              Ska det bli som efter den förra debatten när vi återremitterade
              ärendet till utskottet för ny beredning? Då kan regeringen eller
              utskottsmajoriteten ta kontakt för att lösa dessa små definitioner.
              Flera har givit uttryck för detta i kväll. Wallmark sade i sin
              inledning att vi borde kunna lösa detta med hjälp av breda överenskommelser.
              Vi har varit beredda, men ingen har tagit initiativet. Det borde
              vara de regeringsbärande partierna som har initiativet i denna
              fråga såväl som alla andra frågor i Sveriges riksdag. Varför,
              Hans Wallmark, har inte du tillsammans med dina kolleger lyft
              luren eller kommit in på mitt eller mina kollegers rum och frågat
              om vi kan sätta oss ned och resonera i en så viktig fråga som
              rikets säkerhetspolitik?
            </seg>
          </u>
          <note type="speaker" xml:id="i-e31d112de847f1e5-0">
            Anf. 167 HANS WALLMARK (m) replik:
          </note>
          <u who="hans_wallmark_d27c95" xml:id="i-a10fccf900f8990a-3">
            <seg xml:id="i-80ca44f6648e6112-0">
              Fru talman! Först vänder jag mig till Anders Karlsson från Härslöv
              en by vi båda har bott i ett antal år. Jag citerar gärna demokrater;
              även om de är republikaner eller för den delen socialdemokrater
              eller moderater. Jag återkommer gärna till kammaren med den typen
              av citat.
            </seg>
            <seg xml:id="i-717be403de908d7f-0">
              Anders Karlsson har i likhet med undertecknad, fru talman, erfarenhet
              av lokalpolitik. En av de stora skillnader som jag som tidigare
              lokalpolitiker har upptäckt i riksdagen är att man gärna söker
              konfrontationen och att det är svårt att komma överens. Det är
              glädjande att försvarsutskottets ordförande socialdemokraten Anders
              Karlsson vill sträcka ut en hand och peka på möjligheter att komma
              överens.
            </seg>
            <seg xml:id="i-e9bdc8da58816ef7-0">
              Skillnaden mellan Socialdemokraterna och Moderaterna, mellan
              Anders Karlsson och undertecknad, är att ni företrädde förslaget
              och beslutet om en vilandeförklaring för ett år sedan. Det hade
              varit intressant för kammaren att få reda på vad man ville åstadkomma.
              Vilka var önskemålen? Vilka var de förbättringar som man eftersträvade
              vad gäller den svenska säkerhetspolitiken? Det är bra att vi i
              stor utsträckning har en gemensam grund där. Det gäller även den
              andra aspekten som är minst lika viktig, nämligen integritetsfrågorna.
              Det hade varit bra att inte bara komma överens om den säkerhetspolitiska
              grunden utan också om den integritetspolitiska grunden.
            </seg>
          </u>
          <note type="speaker" xml:id="i-5c51a6cb7440c51e-0">
            Anf. 168 ANDERS KARLSSON (s) replik:
          </note>
          <u who="anders_karlsson_748720" xml:id="i-76010ea9946267d0-10">
            <seg xml:id="i-eabc492e62298702-0">
              Fru talman! Självklart var vi beredda att diskutera frågan, liksom
              vi är med alla andra. Mona Sahlin har sträckt ut handen till den
              borgerliga regeringen om breda överläggningar i försvars- och
              säkerhetspolitiken. Den är fortfarande inte mottagen. Jag ser
              fram emot att Hans Wallmark kan hjälpa till. Det här är så viktigt
              att vi inte ska träta om det. Nu skrattar en del folkpartister
              i bänkarna, men det är det vi har gjort vid flera tillfällen.
            </seg>
            <seg xml:id="i-264ae91a3a1a9da6-0">
              I fråga om den utsträckta handen sade Odenberg i kammaren att
              inte ett pennstreck kommer att ändras i det beslut som är fattat.
              Det var en tydlig signal. Även om han sedermera har avgått som
              försvarsminister var det en tydlig signal till oppositionen att
              man inte ska göra sig besvär att komma till dem för att få igenom
              förändringar. Därav kan finnas en anledning till att vi inte har
              försökt att nå något samarbete. Det är de fyra statsbärande partierna
              som ingår i den borgerliga regeringen som borde komma tillbaka
              och säga att de är beredda att stryka ett streck över det som
              sades och att de är beredda att ändra några pennstreck eller några
              kommatecken i skrivningen så att det kan bli en bred överenskommelse.
            </seg>
          </u>
          <note type="speaker" xml:id="i-34d065c51410777d-0">
            Anf. 169 HANS WALLMARK (m) replik:
          </note>
          <u who="hans_wallmark_d27c95" xml:id="i-a10fccf900f8990a-4">
            <seg xml:id="i-b3235bb91e4beb9c-0">
              Fru talman! Inte minst i den sista repliken markerade Anders
              Karlsson något jag finner är viktigt i Sverige. Det är bra att
              vi i försvars- och säkerhetspolitiska bedömningar, synen på terrorism
              samt synen på hot mot landets intressen och mot svensk trupp utomlands
              är så breda som möjligt. Alliansregeringen och Socialdemokraterna
              representerar onekligen ett brett perspektiv av svenska politiska
              uppfattningar. Det hade varit bra om man hade velat arbeta enligt
              den intentionen.
            </seg>
            <seg xml:id="i-17824c0bec85224a-0">
              Anders Karlsson säger att inte ett pennstreck skulle ändras.
              Vad jag har förstått av vad mina allianskamrater har redogjort
              för i talarstolen har det tillkommit ett antal förbättrande pennstreck,
              inte minst i integritetshänseende, mellan då och nu. Nu har inte
              Anders Karlsson rätt till ytterligare replik, men jag är fortfarande
              lurig på exakt vilka egna konkreta förslag Socialdemokraterna
              hade när man begärde vilandeförklaringen för ett år sedan.
            </seg>
            <seg xml:id="i-bbca8e22c88b1936-0">
              Jag vill återvända till min demokratisyn som ändå handlar om
              att i en demokrati har majoriteten och regeringen ett stort ansvar
              men oppositionen och minoriteten kan inte undandra sig sitt ansvar.
              Om man hade vidtagit en sådan aktiv åtgärd hade det varit intressant
              om den hade varit parad, förenad, med egna konkreta motförslag
              och idéer. Sedan hade naturligtvis den politiska diskussionen
              blivit ett utbyte, sannolikt ett givande och tagande, som vi känner
              igen från Landskronapolitiken, Ängelholmspolitiken eller den skånska
              politiken.
            </seg>
          </u>
          <note type="speaker" xml:id="i-7ea2eb664192ecc6-0">
            Anf. 170 FREDRICK FEDERLEY (c):
          </note>
          <u who="fredrick_federley_48ffef" xml:id="i-aea210c06e7ea91a-0" next="cont">
            <seg xml:id="i-f9fa952df1a731e4-0">
              Fru talman! Att vara riksdagsledamot innebär ibland mycket stora
              påfrestningar. Vi har mycket som vi ska ta hänsyn till och många
              saker som vi ska väga in i de beslut vi ska fatta. Vi är ofta
              föremål för både orättfärdig och rättfärdig granskning.
            </seg>
            <seg xml:id="i-4aa5bca866f8e053-0">
              Det tillhör politikens natur att många i en riksdagsledamots
              närhet inte har intresse av att redovisa alla fakta. Det händer
              att vi ledamöter gör både rätt och fel. Att bli riksdagsledamot
              är dock något som vi alla har eftersträvat och som vi har accepterat,
              annars skulle vi inte vara här. Vi får också en ersättning av
              svenska folket för att göra de avväganden som behöver göras för
              att kunna fatta mycket svåra beslut.
            </seg>
            <seg xml:id="i-a73b8f6549a8bed3-0">
              Fru talman! Inför den här debatten och det beslut som vi senare
              har att fatta har det varit extremt svårt. Jag har öppet redogjort
              för mina våndor med journalister och på min blogg.
            </seg>
            <seg xml:id="i-ddc641ae4fc5fb90-0">
              Det har lett till ett visst stöd men också till oerhört mycket
              påtryckningar. Det är påtryckningar som kommer från politiska
              vänner, men det är också ett enormt tryck från väljare, medborgare
              och vänner.
            </seg>
            <seg xml:id="i-b2eacc84f38c0c08-0">
              Därför känns det viktigt, fru talman, att låta detta tal ta den
              tid som det behöver för att jag rätt ska hantera frågan och allvaret
              som är förknippat med den.
            </seg>
            <seg xml:id="i-bf8acef5def194a6-0">
              Därför har jag skrivit talet på förhand, trots att jag inte har
              fått gåvan att tala utifrån manus.
            </seg>
            <seg xml:id="i-3f6cc53679df5953-0">
              Fru talman! Om jag skulle rösta för förslaget skulle oppositionen
              göra klart och tydligt för alla hur hård partipiskan är i de borgerliga
              partierna. Säkerligen skulle vi anklagas för att vara ett hot
              mot demokratin. Om jag däremot skulle rösta med oppositionen skulle
              man säkerligen från oppositionen förklara klart och tydligt hur
              svag den borgerliga regeringen är. Det är en aspekt som inte direkt
              berör det konkreta sakpolitiska förslaget men som är en del i
              de överväganden som jag har varit tvungen att göra.
            </seg>
            <seg xml:id="i-883edb429205c0a3-0">
              Det tillhör också politikens dimension att andra tolkar vad som
              sägs och görs. Vänner tolkar det vänligare, och fiender tolkar
              det med vilja så fel det bara går. Jag är inte bättre än någon
              annan på den punkten.
            </seg>
            <seg xml:id="i-6dfb079c828a7a56-0">
              Fru talman! Med den representativa demokratin, som ofta ger svaga
              regeringar, är det oerhört viktigt att regeringar kan finna majoritet
              för sin politik. Väljarna måste veta att partierna i regeringen
              har kraft att driva igenom de saker som de har fått förtroende
              att arbeta med. Det är inte heller ansvarsfullt att låta riksdagen
              bli ett intermezzo av oförutsägbara voteringar.
            </seg>
            <seg xml:id="i-5ef8931041af9cc3-0">
              Politiken innebär i alla lägen att vi får ta och ge i förhandlingar.
              Förtroendet mellan oss måste vara så stort att vi vet att det
              som vi har sagt håller även om det blåser och även om det blåser
              hårt. Ett sådant förtroendekapital kan lätt brytas och göra stor
              skada för hela politiken. Också detta är något som jag har fått
              väga in i mitt övervägande.
            </seg>
            <seg xml:id="i-d5b975ceb2863033-0">
              Fru talman! Kring själva förslaget har det förts enormt mycket
              debatt. Vi ska heller inte glömma att det var min nuvarande riksdagskollega
              och den före detta socialdemokratiske justitieministern Thomas
              Bodström som gjorde förarbetena till det förslag vi nu har framför
              oss och som den borgerliga regeringen lägger fram. Det vi nu diskuterar
              är ett socialdemokratiskt förslag som den borgerliga regeringen
              har blivit satt att hantera. Den svaga beredningen under Socialdemokraterna
              är för mig fortfarande ett gissel att hantera i dag.
            </seg>
            <seg xml:id="i-ca6285f7e8c8b84c-0">
              Jag tror att det är viktigt att vi för historieskrivningens skull
              inte glömmer att de politiska motsättningar som i dag finns går
              ganska mycket på tvärs med hur de var under den förra mandatperioden.
              En hel del omflyttningar i positionerna har skett, och i mina
              ögon är det emellanåt nästan som att man har tagit alla himlens
              färger, hällt dem i ett badkar och sedan bara rört om.
            </seg>
            <seg xml:id="i-d641c898c6c5f389-0">
              Mycket tack vare Centerpartiets aktiva agerande har förslaget
              kommit att justeras från sin ursprungliga form. Vi har fått en
              kontrollstation 2011 och ett politiskt insynsråd, och vi har stärkt
              integritetsskyddet. Det är klara förbättringar i förslaget som
              Centerpartiet och min kollega Staffan Danielsson ska ha en stor
              eloge för.
            </seg>
            <seg xml:id="i-20440226d04a63ba-0">
              Utan Centerpartiets hårda angrepp på den socialdemokratiska regeringens
              hårdföra politik mot den personliga integriteten under den förra
              mandatperioden hade vi heller inte haft en integritetsskyddskommitté
              som kommit att tillsättas och som har kunnat presentera så bra
              förslag som den har gjort. Också detta är något jag har fått ta
              med i mitt övervägande.
            </seg>
            <seg xml:id="i-719f3ab0b8d991b3-0">
              Fru talman! Samtidigt står vi inför helt nya hot mot vår säkerhet.
              Det senaste årtiondet har vi sett ondska i form av terror som
              på många sätt gjort vardagen osäker för många människor. Många
              känner en befogad oro då terrorn är skoningslös och kan drabba
              vem som helst och var som helst. Hoten kan handla om bomber, gifter,
              gaser, biologiska stridsmedel och mycket mer som endast hat och
              ondska kan skapa. I alla lägen är det oskyldiga människoliv som
              kommer att skördas. Inget land, ingen regering och ingen av oss
              riksdagsledamöter kan stå oberörda inför detta.
            </seg>
            <seg xml:id="i-079478ae6f418ef7-0">
              Vi har också kunnat se hur länder, däribland Sverige, flera gånger
              trätt över rimlighetens gränser i jakt på terrorister och för
              att bekämpa hot. Integriteten har skändats, och vi har kunnat
              se hur rättssäkerheten emellanåt har åsidosatts. Detta kan vi
              inte acceptera.
            </seg>
            <seg xml:id="i-6f5272e7414aaf07-0">
              Samtidigt måste vi handla och vara proaktiva för att tryggheten
              ska vara stor för våra medborgare och för att den frihet och demokrati
              vi alla vill värna kan leva starkt. Om vi en dag har varit hemma
              och planerat ett terrordåd eller blivit utsatta för det kommer
              det att vara för sent att göra någonting. Den dagen kommer handling
              att krävas, och det finns då stor risk att det hela blir överilat
              och helt utan proportioner.
            </seg>
            <seg xml:id="i-f2777a1b11822293-0">
              Fru talman! Det råder ingen tvekan om att det förslag vi nu debatterar
              är en av de största inskränkningar av integriteten som någonsin
              har hamnat på den svenska riksdagens bord. Det råder heller ingen
              tvekan om att signalspaning faktiskt behöver regleras. Vi kanske
              ska påminna oss om att ungefär 95 procent av ledamöterna i denna
              kammare är överens om detta.
            </seg>
            <seg xml:id="i-3d8795afaebb7599-0">
              Den möjlighet som signalspaning ger att upptäcka hot mot vår
              säkerhet är en möjlighet vi kommer att behöva hantera framöver.
              Det är dock viktigt att förslaget och den kommande processen blir
              rättssäker, att den är tydligt avgränsad och att vi kan känna
              trygghet inför hanteringen. Också detta måste tas i beaktande
              när jag fattar mitt beslut.
            </seg>
            <seg xml:id="i-b554f8f9e10f833a-0">
              Det finns också många andra aspekter som jag har fått väga in
              i min bedömning. Det problematiska är ofta det som Edmund Burke
              en gång sade, som jag fritt översätter så här: Allt som behövs
              för ondskan att segra är att goda människor inte gör något alls.
            </seg>
            <seg xml:id="i-b4cf25dfc8b13df9-0">
              När vi kommer till frågan om FRA och signalspaning är det sant
              på två håll. Den som röstar nej kan anklagas för att inte sätta
              rikets säkerhet främst och riskera oskyldiga människors liv. Den
              som röstar ja har medverkat till att gå med stora kliv mot ett
              övervakningssamhälle.
            </seg>
            <seg xml:id="i-caef2a02a1c15de6-0">
              Fru talman! Jag har talat med många om min vånda inför denna
              debatt och denna votering. Men till syvende och sist måste jag
              kunna se mig själv i ögonen och se att jag gjorde det som efter
              mina avvägningar var det rätta.
            </seg>
            <seg xml:id="i-5428383f3600ebea-0">
              Under ett av samtalen med min mamma sade hon: Fredrick! Du vet
              att du måste göra det som är rätt, och det som är rätt kan bara
              du avgöra. Ingen har valt dig för att du ska gå emot dina övertygelser.
            </seg>
            <seg xml:id="i-59a283d781b172ad-0">
              Mamma har som så ofta rätt. Jag måste kunna sova på natten. Jag
              måste kunna fortsätta mitt engagemang för politiken och tycka
              att den är meningsfull. Min lojalitet måste ligga på många olika
              plan. Mina värderingar måste vara inom de demokratiska ramarna.
              De måste vara mot mitt partidistrikt. De måste vara mot mina väljare.
              I alla delar kan man inte följa allas åsikter.
            </seg>
            <seg xml:id="i-d804e6ff548b37f5-0">
              Jag måste också vara tydlig, för mina väljares skull, med att
              det är viktigt att jag gör mina vägval. Min kritik mot förslaget
              är tydlig det tror jag att ni alla har uppfattat både tidigare
              och nu. Samtidigt måste jag också väga in möjligheten att i det
              längsta påverka besluten i rätt riktning.
            </seg>
            <seg xml:id="i-48b7120f3fa9440e-0">
              Är det så att jag helt väljer att ställa mig vid sidan av detta
              tror inte jag att vi i framtiden inte kommer att diskutera förslaget
              igen. Är det så att jag driver förslaget längre fram kan vi göra
              förbättringar som kanske gör det möjligt att kombinera en reglerad
              lagstiftning om signalspaning och ändå klara den personliga integriteten
              så långt det är möjligt.
            </seg>
            <seg xml:id="i-34c0b7ea377d2c03-0">
              De senaste dagarna har vi fört konstruktiva samtal med regeringen
              och med våra kolleger i riksdagsgruppen. Vi har i Centerpartiet
              i dag diskuterat i riksdagsgruppen och blivit eniga om ett förslag
              som vi hoppas ska kunna bli verklighet framöver.
            </seg>
          </u>
          <note xml:id="i-becf4b05b77186aa-0">
            Det som i grunden är det stora problemet för mig är att man i
            regeringsformen 2 kap. 6 § stadgar följande:
          </note>
          <u who="fredrick_federley_48ffef" prev="cont" xml:id="i-07e49adc83aa90e4-0">
            <seg xml:id="i-8af378460b7f4634-0">
              Varje medborgare är gentemot det allmänna skyddad mot påtvingat
              kroppsligt ingrepp Han är därjämte skyddad mot kroppsvisitation,
              husrannsakan och liknande intrång samt mot undersökning av brev
              eller annan förtrolig försändelse och mot hemlig avlyssning eller
              upptagning av telefonsamtal eller annat förtroligt meddelande.
            </seg>
            <seg xml:id="i-65560def8071cbaa-0">
              Garantierna i det liggande förslaget är inte tillräckliga för
              att jag ska kunna känna att jag kan följa regeringsformen. Det
              handlar inte om att jag har en misstro mot nuvarande regering
              eller kommande regeringar per se .
            </seg>
            <seg xml:id="i-15e5fe74f0042f6d-0">
              Det är svårt för mig att bedöma exakt vad som ligger bakom de
              uppgifter som funnits i medierna de senaste dagarna och hur mycket
              sanning det ligger i dem. Men helt klart är det något som väcker
              min oro. Om FRA olagligen har lagrat personuppgifter måste vi
              ställa oss frågan om de är redo att hantera ännu större maktbefogenheter
              än vad de redan har. Detta borde regeringen skyndsammast utreda,
              för att ta reda på vad som ligger bakom, vad som är sant och vad
              FRA har haft för aktiviteter tidigare.
            </seg>
            <seg xml:id="i-155e6bf987c05d0e-0">
              Vi kan inte heller bygga en stat som bara tar hänsyn till dagens
              situation, utan vi måste också kunna skapa system och säkerhet
              som är hållbara under lång tid och under många olika regeringar.
              Det har i inte alltför avlägsen tid begåtts kränkningar i Sverige
              mot enskilda människor, och det om något borde vara en varningsklocka.
            </seg>
            <seg xml:id="i-8d99224975eb8691-0">
              Återigen: Att signalspaning kan behövas och att den behöver regleras
              står helt klart, men inte på detta sätt.
            </seg>
            <seg xml:id="i-af74051cde6e5a43-0">
              I Norrtelje Tidning skrev chefredaktören Reidar Carlsson:
            </seg>
            <seg xml:id="i-ab82a3fa5ed67c75-0">
              Det finns därför inga skäl för riksdagen att godkänna alliansregeringens
              förslag om utökad signalspaning. Men tyvärr pekar allt på att
              lagen kommer att godkännas, trots att flera av allianspartierna
              ofta pratar om vikten av att förstärka integriteten. Det är en
              stor skandal. Alliansen borde göra det svårare för storebror att
              se oss, inte ge honom nya och bättre glasögon.
            </seg>
            <seg xml:id="i-71a558b8088d3913-0">
              Han har rätt såväl som de många kloka synpunkter jag har fått
              i mejl, på bloggar, i sms och så vidare de senaste veckorna. Min
              gamle partivän Magnus Larsson har också rätt. Han skrev:
            </seg>
            <seg xml:id="i-bec36e6362cadea1-0">
              Jag citerar: Jag har hur många gånger som helst hört dig prata
              dig varm över att systemen aldrig får gå före människan på CUF
              och partistämmor. Jag hoppas att du har mod och ork att återigen
              driva den linjen, trots dom problem det kan innebära för dig.
            </seg>
            <seg xml:id="i-49696c88095826ec-0">
              Fru talman! Jag hoppar över några bitar och lämnar dem därhän.
            </seg>
            <seg xml:id="i-ad580363ebb88e85-0">
              Det som nu ligger för mitt avgörande är att bestämma huruvida
              jag i morgon ska rösta med oppositionen, med allt vad det innebär
              att jag utsätter regeringen, mina partikamrater, för, eller om
              jag ska rösta ja och därmed svälja hela konceptet, och det har
              jag mycket svårt för.
            </seg>
            <seg xml:id="i-fcdebcd71689d199-0">
              Jag tycker att det finns kloka synpunkter i förslaget från utskottet
              som i allra högsta grad skulle kunna förstärka det förslag som
              finns och stärka integriteten och integritetsaspekterna av signalspaningen.
              Jag skulle därför vilja avsluta mitt anförande med att rikta en
              fråga till försvarsministern: Avser regeringen att vidta ytterligare
              åtgärder för att stärka upp integriteten, och vad är det i så
              fall som regeringen skulle kunna tänkas göra? För mig är det oerhört
              viktigt för att avgöra hur jag ska komma att lägga min röst.
            </seg>
          </u>
          <note xml:id="i-32b86275d8ca7a0e-0">
            I detta anförande instämde Ulrika Carlsson i Skövde, Annie Johansson,
            Maria Kornevik Jakobsson och Kerstin Lundgren (alla c).
          </note>
          <note type="speaker" xml:id="i-4bb0049796d4b33f-0">
            Anf. 171 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-6" who="unknown">
            <seg xml:id="i-bc4c4d7404febabd-0">
              Fru talman! Först vill jag säga att jag tror att alla som hörde
              Fredricks anförande känner en fördjupad respekt för honom som
              politiker och person, detta oavsett ståndpunkt i sakfrågan.
            </seg>
            <seg xml:id="i-f338e45d89204bdd-0">
              Ja, alliansen har lyssnat in ledamöter från flera partier som
              haft synpunkter. Jag kan här berätta och jag kommer att behöva
              två repliker för att kunna göra det att vi kommer att komplettera
              hanteringen av den nya signalspaningslagen med följande åtgärder:
            </seg>
          </u>
          <note type="speaker" xml:id="i-32c22c99b557b304-0">
            Anf. 172 FREDRICK FEDERLEY (c) replik:
          </note>
          <u who="fredrick_federley_48ffef" xml:id="i-eb99ee91e9e55938-0">
            <seg xml:id="i-72337e527b2311c9-0">
              Fru talman! Jag vore också glad om försvarsministern, om han
              hinner i sin andra replik, kunde utveckla sin syn på de förstärkningar
              som det finns texter om i utskottets betänkande och som det har
              framförts idéer om här i kammaren tidigare. Man kanske borde göra
              tillkännagivanden. Har försvarsministern någon synpunkt på detta?
            </seg>
          </u>
          <note type="speaker" xml:id="i-95aa60331c026e3f-0">
            Anf. 173 Försvarsminister STEN TOLGFORS (m) replik:
          </note>
          <u xml:id="i-0049d2c34981f0bc-7" who="unknown">
            <seg xml:id="i-41ed10d10fc7a9fb-0">
              Fru talman! Om kammaren väljer att göra en återremiss för att
              se över de frågor som Fredrick Federley pekar på är jag så klart
              öppen för det. Men det är kammaren som äger den frågan.
            </seg>
            <seg xml:id="i-ab3e7a12ad2bfef8-0">
              Jag vill också nämna att jag är öppen för att den kommitté som
              jag nämnde tidigare ska kunna tillsätta ett integritetsombud,
              som ska ha till uppgift att bevaka integriteten för personer bosatta
              i Sverige och att den garanteras.
            </seg>
            <seg xml:id="i-65e69371c051e9ca-0">
              Jag har också här i dag noterat att det finns synpunkter från
              andra partier och att man kanske är intresserad av att ta en vända
              till med det här. Det är väl i så fall gott så. Detta säger jag
              med anledning av den fråga som Fredrick Federley ställde.
            </seg>
          </u>
          <note type="speaker" xml:id="i-67e73562539b97a5-0">
            Anf. 174 FREDRICK FEDERLEY (c) replik:
          </note>
          <u who="fredrick_federley_48ffef" xml:id="i-aea210c06e7ea91a-1" next="cont">
            <seg xml:id="i-9dda8dddd997484e-0">
              Fru talman! Min personliga bedömning är att det känns tryggt
              att regeringen har lyssnat till den kritik som har varit ganska
              massiv under den senaste tiden. Jag tror också att man har tagit
              intryck av den debatt som har varit här i dag. Jag har hört flera
              inlägg under hela eftermiddagen som har gått i ungefär samma riktning.
            </seg>
            <seg xml:id="i-2ea9821fb7d33da3-0">
              Jag skulle vilja avsluta detta med att yrka på återremiss och,
              om det förslaget skulle falla, avslag på propositionen.
            </seg>
          </u>
          <note xml:id="i-b5c983be47344581-0">
            Anf. 175 TREDJE VICE TALMANNEN:
          </note>
          <u who="fredrick_federley_48ffef" prev="cont" xml:id="i-07e49adc83aa90e4-1">
            <seg xml:id="i-2fda47bc03a4fbf1-0">
              Jag vill påminna åhörarna på läktaren om att opinionsyttringar
              från läktaren inte är tillåtna.
            </seg>
          </u>
          <note type="speaker" xml:id="i-88026de2ac5f2aa4-0">
            Anf. 176 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-11">
            <seg xml:id="i-8751d3ce09cfb7b6-0">
              Fru talman! Först vill jag instämma i att det var starkt av Fredrick
              Federley att över huvud taget gå upp i talarstolen. Det uppskattas
              verkligen.
            </seg>
            <seg xml:id="i-40ac39cf568667f0-0">
              Det vi sedan får se är väl ett spel mellan två partier, antar
              jag ett iscensättande av ett spel där Fredrick slänger ut en fråga
              spontant och försvarsministern ska svara på den. Det är klart
              att vi tycker att en återremiss är att föredra framför ett ja.
              Det är ju självklart. Men att lägga fram ett sådant här förslag
              vid sittande bord är otroligt fräckt. Det är makalöst! Att man
              vid en fråga av denna dignitet inte kan komma med ett sådant här
              förslag en vecka innan är inte bra.
            </seg>
            <seg xml:id="i-1fbfeb3d029fe7f7-0">
              Min fråga till Fredrick är: Du nöjer dig alltså med detta? Kommittén
              och återremitterandet betyder ju att om vi har otur behöver det
              inte hända speciellt mycket. Vilka krav har du på förbättringar
              för integriteten för att du ska säga ja till detta så småningom?
            </seg>
          </u>
          <note type="speaker" xml:id="i-ab29854524abad72-0">
            Anf. 177 FREDRICK FEDERLEY (c) replik:
          </note>
          <u who="fredrick_federley_48ffef" xml:id="i-eb99ee91e9e55938-1">
            <seg xml:id="i-447491d49fcb318f-0">
              Fru talman! Peter Rådberg kan inte ha missat när jag i mitt anförande
              berättade att vi de senaste dagarna har haft ett gott och konstruktivt
              samtal med regeringen, våra kolleger i de andra riksdagspartierna
              och internt i Centerpartiet. Det är ett samarbete som visar på
              styrkan i Allians för Sverige och på att vi är beredda att ta
              ansvar för landet. Vi är beredda att regera och leverera, även
              om jag kan säga att det inte har varit lätt för någon av oss i
              något parti. Vi har också landat i något som känns konstruktivt
              och som känns som en väg framåt.
            </seg>
            <seg xml:id="i-cdaeb91e560a6d91-0">
              Du frågar vilka saker det är. Till exempel är det att vi gör
              ett tillkännagivande av de förstärkningar som finns hos utskottet,
              vilket jag har noterat att Vänsterpartiet tidigare har fört fram
              som en möjlig väg för att förstärka integriteten. Det kan till
              exempel handla om att stärka den juridiska delen av tillståndsprövningen
              och en rad andra förslag som kan komma att vara viktiga. Det här
              är förstås ett samtal som inte är slut här utan som kanske i stället
              har tagit en ordentlig början här, så att vi kan fortsätta vägen
              framåt. I alla sammanhang det vet Miljöpartiet lika väl som någon
              annan krävs förhandlingar och ett förtroende mellan olika parter.
              Ni i Miljöpartiet har tidigare tillsammans med två andra partier
              hanterat budgetar och vet mycket väl att samtalen kan föras ända
              till sista sekunden. Det är ingen hemlighet för en miljöpartist.
            </seg>
            <seg xml:id="i-c4932950ee96beaa-0">
              Ska man vara konstruktiv och rak och ärlig tycker jag att man
              bör redovisa sina skäl härinne. Jag tycker att man bör redovisa
              de förslagen därav mitt yrkande och mitt anförande, där jag också
              fick chansen att under längre tid än fyra sekunder i Rapport eller
              Aktuellt redogöra för de överväganden som jag faktiskt har varit
              tvungen att göra och som vi alla i denna kammare alltid är tvungna
              att göra.
            </seg>
            <seg xml:id="i-383df4c3f9384201-0">
              Det finns också vissa frågor som är särskilt svåra för oss. Vi
              får ofta ta och ge i många frågor där jag kanske inte alltid är
              hundraprocentigt övertygad om att vi är riktigt på rätt linje.
              Vissa frågor väger så pass mycket tyngre att man måste låta dem
              ta tid. Man måste också hantera frågor med den respekt de förtjänar.
            </seg>
          </u>
          <note type="speaker" xml:id="i-dae1963781a865d8-0">
            Anf. 178 PETER RÅDBERG (mp) replik:
          </note>
          <u who="peter_radberg_980aa0" xml:id="i-215c8db775005588-12">
            <seg xml:id="i-2ce0e06c3e413f19-0">
              Fru talman! Fredrick, du har hört debatten och vad experterna
              säger. Om det inte förändras något i förslaget när det gäller
              yttre hot blir det ju ingen större förändring i sig. Jag hoppas
              att Fredrick kommer att vara den som är pådrivande så att vi får
              en riktig förändring när det gäller integriteten, så att det blir
              ett verkligt skydd. Om formuleringen om yttre hot står kvar blir
              det i alla fall FRA som gör bedömningen av vad yttre hot är. Då
              står vi kvar på ruta ett, och då spelar det ingen roll hur mycket
              du finputsar ute på kanten.
            </seg>
            <seg xml:id="i-fcb577cc374e3185-0">
              Detta är bara en uppmaning till Fredrick att se till så att integriteten
              i verkligheten stärks, inte bara på papperet.
            </seg>
          </u>
          <note type="speaker" xml:id="i-eaedad9a21311d39-0">
            Anf. 179 FREDRICK FEDERLEY (c) replik:
          </note>
          <u who="fredrick_federley_48ffef" xml:id="i-eb99ee91e9e55938-2">
            <seg xml:id="i-f00cf8c996a38550-0">
              Fru talman! Som den mycket ödmjuka människa jag är tar jag till
              mig av Peter Rådbergs förslag och råd.
            </seg>
          </u>
          <note type="speaker" xml:id="i-f521a83795632659-0">
            Anf. 180 WIWI-ANNE JOHANSSON (v):
          </note>
          <u who="wiwi-anne_johansson_8236b4" xml:id="i-fbdccfd95bc6ae1d-0">
            <seg xml:id="i-de75194e5cb52acc-0">
              Fru talman! Jag har stor respekt för Fredrick Federleys inlägg
              och hans vånda i det här ärendet. Jag kanske inte har lika stor
              respekt för hans vånda när det gäller att stiga upp och beskriva
              den. Sedan utspelar det sig stor dramaturgi som man ibland skulle
              kunna vara avundsjuk på här.
            </seg>
            <seg xml:id="i-6371d2bd1d6b4902-0">
              Jag vill bara säga att vi i sak inte har sett att någonting har
              hänt. Man talar om vissa förstärkningar. Det skulle vi väl kunna
              tycka vore bra. Men, som sagt, i morgon är i morgon. Vi har inte
              röstat ännu, och hotet mot vår integritet finns fortfarande kvar.
            </seg>
            <seg xml:id="i-b6fd2ed63dd14cd3-0">
              Det som är sagt är att vi ska kontrolleras mer, övervakas mer.
              FRA ska få rätt att avlyssna alla telefonsamtal, all e-post, alla
              fax och alla sms som korsar Sveriges gränser.
            </seg>
            <seg xml:id="i-0c8b1146a0504545-0">
              Som vi nu vet handlar det inte om att kolla människor som är
              misstänkta för något brottsligt. Nej, alla ska kontrolleras du
              och jag, mamma, pappa, syskon, kusiner, kompisar och vänner.
            </seg>
            <seg xml:id="i-c97c8d5f33331f27-0">
              Blir det ett ja till regeringens förslag riskerar vi nu en övervakningslag
              som strider mot grundläggande demokratiska rättigheter, som upphäver
              meddelandeskyddet och därför undergräver press- och yttrandefriheten
              i Sverige.
            </seg>
            <seg xml:id="i-6d241963fb2e1b3e-0">
              Som journalist måste jag kunna garantera skydd för den som lämnar
              mig uppgifter. Som medborgare i Sverige måste jag ha rätt att
              kunna yttra mig utan att bli avlyssnad.
            </seg>
            <seg xml:id="i-601482fb8f4cfa00-0">
              Som medborgare, var som helst i världen, måste jag kunna lämna
              tips till redaktioner, också i Sverige, utan att bli avlyssnad
              och riskera att bli avslöjad som uppgiftslämnare.
            </seg>
            <seg xml:id="i-de8fa1473925d318-0">
              Sverige riskerar att isoleras från viktiga kontakter med resten
              av världen.
            </seg>
            <seg xml:id="i-49968b350d665444-0">
              Jag delar Författarförbundets och Journalistförbundets och Europeiska
              journalistföreningens oro för att personliga uppgifter om tiotusentals
              alldeles vanliga, hederliga och laglydiga människor kommer att
              hamna i sekretesskyddade statliga databaser.
            </seg>
            <seg xml:id="i-4a7e4af5a095fe01-0">
              Vem tror på fullt allvar att ny teknik kan skilja hederliga medborgare
              från skurkar? Självklart kommer misstag att begås. Oskyldiga kommer
              att drabbas. Oskyldiga kan komma att få tillgångar konfiskerade.
              Oskyldiga kan komma att råka illa ut i sina hemländer på grund
              av svensk elektronisk spaning. Var så säker! Vem tror på fullt
              allvar att inte uppgifter om politisk aktivitet eller mycket privat
              information, till exempel om sjukdomar, kan komma att läcka ut?
            </seg>
            <seg xml:id="i-ade3d1bcf9567fc3-0">
              Även inom FRA är det faktiskt människor som ska hantera uppgifterna,
              och risken för att informationen kan missbrukas är uppenbar.
            </seg>
            <seg xml:id="i-15a62e2dda197325-0">
              Det är känsliga uppgifter som man kan fiska fram och därför eftertraktade
              uppgifter som kan säljas. Tjänstemän kan bli föremål för utpressning
              och mutor. Sådant har hänt förr.
            </seg>
            <seg xml:id="i-738bc532be05e24a-0">
              FRA liknar sökbegreppen vid fiskekrokar som sänks ned i en flod.
              En del fiskar fastnar, medan andra slinker igenom för gott. Jag
              skulle vilja säga att för en fångad ful fisk kommer hundratals
              ja, tusentals oskyldiga fiskar att fastna och få problem utan
              att vara skyldiga till något brott. För andra tiotusentals eller
              miljoner handlar det om att den personliga integriteten kränks,
              dagligen.
            </seg>
            <seg xml:id="i-4570fb78519af116-0">
              År 1973 avslöjade Folket i Bild/Kulturfront hur Säpo och den
              dittills okända informationsbyrån IB registrerade människor med
              vänsteråsikter, ofta med illegala metoder. Jan Guillou och Peter
              Bratt som stod för avslöjandet dömdes båda till fängelse för sina
              avslöjanden. Makten visade sin arrogans på 70-talet.
            </seg>
            <seg xml:id="i-60090cd0d569c802-0">
              År 2008 visar makten återigen sin arrogans i sin iver att i spåren
              efter den elfte september övervaka svenskar och alla som svenskar
              har kontakt med i andra länder.
            </seg>
            <seg xml:id="i-bba7d59a0ec9e5e6-0">
              På 70-talet var det vänsteråsikter som registrerades. På 2000-talet
              är det kanske religiösa åsikter eller bådeoch.
            </seg>
            <seg xml:id="i-19baf9da62fca9ff-0">
              Hur ska människor som har flytt undan förföljelse på grund av
              politiska åsikter våga ta kontakt med släktingar och regimkritiker
              i sitt hemland? Och hur ska vi journalister kunna tro att de ska
              våga ta kontakt med oss på våra redaktioner?
            </seg>
            <seg xml:id="i-01b6a62f414db477-0">
              Förslaget att låta FRA kontrollera alla samtal som korsar Sveriges
              gränser utgör det hittills mest upprörande exemplet på den utveckling
              mot det storebrorssamhälle som den något hysteriska USA-ledda
              kampen mot terrorismen hotar att leda till.
            </seg>
            <seg xml:id="i-c10ce9f746c98f20-0">
              Lagförslaget utgör ett hot både mot den personliga integriteten
              och mot pressfriheten. Återigen: Hur ska jag och andra journalister
              få tips till redaktionerna när meddelarfriheten i praktiken avskaffas
              genom signalspaningarna?
            </seg>
            <seg xml:id="i-dc1778f9ae80b6f9-0">
              Det är dags att ta på sig trenchcoaten igen och träffa Deep Throat
              i garaget, som Woodward och Bernstein gjorde på 70-talet.
            </seg>
            <seg xml:id="i-eceace950810d3f8-0">
              Det har citerats flitigt här i kammaren tidigare i debatten.
              Det har företrädesvis varit amerikanska tänkare. Jag tänker citera
              en svensk kvinna, nämligen Agneta Lindblom Hulthén, förbundsordförande
              i Svenska Journalistförbundet. Hon säger så här till TT i dag:
            </seg>
            <seg xml:id="i-788127511c04ca56-0">
              Under hela 2000-talet har denna riksdag fattat beslut, på beslut,
              på beslut om tvångsmedel som urholkar grundlagen. Nu utdelar man
              det stora dödshugget mot källskyddet. Det är förfärligt. Jag kan
              inte förstå hur detta kan hända i Sverige. Det sade hon till TT
              i eftermiddags. Hon tillägger: Det skulle ha varit en våt dröm
              för Stasi att ha de här möjligheterna. Jag håller med. Det är
              ruggigt.
            </seg>
            <seg xml:id="i-69d89a908d047e56-0">
              Svenska Journalistförbundet och Sveriges Författarförbund säger
              nej. Advokatsamfundet säger nej, Säpo och Rikspolisstyrelsen likaså.
            </seg>
            <seg xml:id="i-1b443d8f345d3bf5-0">
              Vilka är det då som säger ja? Jo, det är borgerliga politiker
              som annars säger sig värna den personliga integriteten och individens
              frihet. Det är dessa borgerliga politiker som nu blir förkämpar
              för inskränkningar i press-, meddelande- och yttrandefrihet i
              Sverige. Var finns nu alla liberaler som värnar de liberala idéerna?
            </seg>
            <seg xml:id="i-8bf670be8fed258c-0">
              Fru talman! Jag ska avsluta med att läsa ur ett av alla de hundratals
              mejl som vi alla har fått i frågan:
            </seg>
            <seg xml:id="i-eec7c8c8cddbf059-0">
              Jag kan inte förstå hur en demokratiskt vald representant i den
              svenska riksdagen kan stödja ett förslag för uppsamling och lagring
              av all modern kommunikation. Tidigare generationer svenska politiker
              har ju tvärtom skapat lagar för att säkra medborgarnas fri- och
              rättigheter.
            </seg>
            <seg xml:id="i-33babdfe4673e3f6-0">
              Fru talman! Jag kan inte heller förstå det. Jag yrkar därför
              avslag på punkt 1 i betänkandet.
            </seg>
          </u>
          <note type="speaker" xml:id="i-9dcf56949a020a41-0">
            Anf. 181 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-8">
            <seg xml:id="i-e9002b9aeb424259-0">
              Fru talman! Jag vill erinra Wiwi-Anne Johansson om att de uppgifter
              som gäller källskyddet eller efterforskningsförbudet i tryckfrihetsförordningen
              eller yttrandefrihetsgrundlagen omgående kommer att förstöras,
              om de till äventyrs skulle fångas upp av FRA.
            </seg>
            <seg xml:id="i-b7a9b9ad69eb617e-0">
              Vänsterpartiet har tidigare i dag efterlyst förbättringar på
              olika punkter av det här förslaget. Jag tänker använda den här
              repliken till att säga att det nu finns en överenskommelse mellan
              partierna i alliansen i försvarsutskottet med utgångspunkten att
              utskottets kompletteringar från behandlingen förra våren till
              regeringen ska beslutas som tillkännagivanden.
            </seg>
            <seg xml:id="i-e2865adc7e0aba33-0">
              De är fem till antalet och rör en lång rad viktiga frågor för
              att den här processen och tillämpningen ska bli så rättssäker
              och trygg som möjligt.
            </seg>
            <seg xml:id="i-b00214e53735905c-0">
              Sedan är vi överens om att en ny myndighet, utformad som en domstolsliknande
              nämnd, särskilt ska inrättas för att pröva just tillståndsgivningen.
              Det kommer alltså inte att vara en myndighet som hanterar både
              kontroll och tillståndsbeslut, utan det kommer att delas upp.
            </seg>
            <seg xml:id="i-26d8f3c6878608e0-0">
              Regeringen ska i sina beslut om inriktningar också ha en skyldighet
              att ta hänsyn till enskildas integritet, uttryckligen. Den domstolsliknande
              nämnden ska vidare fatta beslut om huruvida synnerliga omständigheter
              föreligger för sökning på person, vilket innebär att också sökbegreppen
              i de fallen kommer att bli föremål för en särskild tillståndsprövning.
            </seg>
          </u>
          <note type="speaker" xml:id="i-2a6e19ccc602d7c2-0">
            Anf. 182 WIWI-ANNE JOHANSSON (v) replik:
          </note>
          <u who="wiwi-anne_johansson_8236b4" xml:id="i-fbdccfd95bc6ae1d-1">
            <seg xml:id="i-3877a171f4cd5980-0">
              Fru talman! Jag har varit här i kammaren hela eftermiddagen.
              Jag har hört den här föreläsningen tidigare. Jag har hört vad
              Allan Widman har sagt. Däremot förstår jag lika lite som alla
              andra som tydligen tillsammans med mig är oroliga och säger att
              det här är ett väldigt stort hot mot vår integritet. Jag förstår
              inte hur det här ska göra att man kan känna sig säker.
            </seg>
            <seg xml:id="i-c31a67f8a4213362-0">
              När man fiskar i grumliga vatten får man upp fiskar, inte bara
              dem man fiskar efter. Man får upp en del andra fiskar också. Vi
              kan inte alls garantera källskyddet, för det är avlyssnat. Ingen,
              vare sig Allan Widman eller jag, kan gå ed på att det inte läcker.
              Det läcker naturligtvis från en sådan signalspaning som det gör
              från poliser, som det gör från alla andra också. Därför tror vi
              inte på det. Det är ett jättestarkt argument för att det inte
              ska användas. Det handlar om källskyddet, om meddelarskyddet.
              Det blir otroliga ingrepp i press- och yttrandefriheten.
            </seg>
            <seg xml:id="i-24f49207b7abce8d-0">
              Det sade också nyligen Fredrick Federley som har haft sin vånda.
              Han sade att det här är det största ingreppet i den personliga
              integriteten som han har varit med om. Delar inte Allan Widman
              den uppfattningen? Med de här punkterna som vi har hört dig nämna
              tidigare i dag, är du helt på det klara med att det inte finns
              några som helst problem för pressfriheten och yttrandefriheten,
              för källskyddet?
            </seg>
          </u>
          <note type="speaker" xml:id="i-db8a9052d0007463-0">
            Anf. 183 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-9">
            <seg xml:id="i-0a9b235aedd3e9a4-0">
              Fru talman! Jag tror att jag har varit noga med att understryka
              att varje sådant här förslag innebär en risk av olika slag. Det
              kräver noggranna avvägningar.
            </seg>
            <seg xml:id="i-a60c2c65361e2fa6-0">
              Vad beträffar eventuella läckor från FRA beträffande uppgifter
              som egentligen omgående ska förstöras kan jag konstatera att de
              tjänstemän som gör sig skyldiga till detta kommer att riskera
              straffrättsliga påföljder både i form av böter och fängelse.
            </seg>
            <seg xml:id="i-785c3f2282b15c43-0">
              Den uppräkning som jag gjorde i punkter här har Wiwi-Anne Johansson
              möjligen inte hört tidigare.
            </seg>
          </u>
          <note type="speaker" xml:id="i-deab1c0ca8e07c74-0">
            Anf. 184 WIWI-ANNE JOHANSSON (v) replik:
          </note>
          <u who="wiwi-anne_johansson_8236b4" xml:id="i-fbdccfd95bc6ae1d-2">
            <seg xml:id="i-59692d6e7ab9f6c7-0">
              Fru talman! Jag har hört Allan Widman diskutera de här punkterna
              delvis tidigare här under eftermiddagen. Men jag förstår inte.
              Vad är det i dem som skulle göra att jag och alla andra som är
              oroade över press- och meddelarfriheten plötsligt skulle säga:
              Ja, det här är jätteokej. Varför har inte Allan Widman sagt det
              här tidigare?
            </seg>
            <seg xml:id="i-f2b14e6f1c6988a9-0">
              Det gäller hela Journalistförbundet, Författarbundet och Europeiska
              journalistfederationen. Varför har du inte sagt det här så vi
              kunde säga att vi oroar oss alldeles i onödan? Eller är det något
              som kom upp precis nu i stunden? I så fall är det ju beroende
              på att det har varit den här rörelsen. Det har varit en massrörelse
              som jag inte tror att någon av oss har sett maken till på väldigt
              lång tid.
            </seg>
          </u>
          <note type="speaker" xml:id="i-76b2e95413cb571f-0">
            Anf. 185 MEHMET KAPLAN (mp):
          </note>
          <u who="mehmet_kaplan_727649" xml:id="i-a1e09562ccc099b7-0" next="cont">
            <seg xml:id="i-5d59c0668e7dc6db-0">
              Fru talman! Jag har följt debatten i den här salen från min kammare
              och under de veckor och månader som har gått sedan den för första
              gången såg dagens ljus. Jag är uppriktigt bekymrad, inte bara
              på grund av de skäl som har anförts här, både från majoriteten
              och från oss i oppositionen mina miljöpartistiska vänner tog upp
              viktiga ståndpunkter.
            </seg>
            <seg xml:id="i-0dc94d2373708d35-0">
              Samtidigt har det pratats om att det finns en hel del opinion,
              däribland medierna, ledarskribenter, så kallade experter, vanligt
              folk och bloggare som har tyckt i den här frågan. Jag har inte
              kunnat se så många som tycker att det här är så bra. Däremot har
              vi läst, hört och sett att det finns många som tycker att det
              här är dåligt.
            </seg>
            <seg xml:id="i-a1fc41fc7f82f236-0">
              En ledarskribent skrev häromdagen om den här propositionen som
              regeringen har lagt fram och som betänkandet hanterar. När denna
              ledarskribent skriver i sin tidning är det svårt att hålla sig
              för skratt, samtidigt som vi vet att det här är allvarligare än
              så.
            </seg>
            <seg xml:id="i-582c9552c2250948-0">
              Fru talman! Jag ska återge några rader från ledarskribenten:
              Propositionen med den diskreta rubriken En anpassad försvarsunderrättelseverksamhet
              har många formuleringar med litterära kvaliteter, skriver han.
              Sökbegreppen får inte vara direkt hänförliga till en viss fysisk
              person om det inte är av synnerlig vikt för verksamheten. I klartext:
              Eftersom allt som Storebror uppmärksammar per definition är viktigt
              måste du räkna med att man kan söka även på ditt namn. Finurligt!
            </seg>
            <seg xml:id="i-b2d67f7a2f5157b8-0">
              Han fortsätter vidare: Tillstånd får endast lämnas om syftet
              med inriktningen väger klart tyngre än det integritetsintrång
              som inhämtning i enlighet med inriktningen kan innebära jag är
              redan försvunnen i den formuleringen och detta syfte inte kan
              tillgodoses på ett mindre ingripande sätt. I klartext: Kör så
              det ryker!
            </seg>
            <seg xml:id="i-90e04ce5a8b49c3e-0">
              I brådskande fall får inriktning anges utan att tillstånd har
              lämnats. Ledarskribenten kommenterar här: Tjuvlyssna först och
              fråga sedan!
            </seg>
            <seg xml:id="i-1a09a71695504d59-0">
              Sedan fortsätter texten i propositionen: Signalspaningsmyndigheten
              får, enligt regeringens närmare bestämmande, etablera och upprätthålla
              samarbete i signalspaningsfrågor med andra länder. I klartext:
              Dina ord kan hamna var som helst.
            </seg>
            <seg xml:id="i-397b5f1d74a507bb-0">
              Vi känner igen detta. Jag känner igen det från justitieutskottet,
              det utskott jag sitter i. Där led vi tidigare under våren ett
              nederlag i samma typ av integritetsskyddsfrågor, nämligen hemliga
              tvångsmedel och buggning. Exakt den här formuleringen användes
              även då.
            </seg>
            <seg xml:id="i-35cf67a54ba0668c-0">
              Jag fortsätter: Upptagning eller uppteckning av uppgifter som
              inhämtats enligt denna lag skall omgående förstöras om innehållet
              berör en viss fysisk person och har bedömts sakna betydelse för
              verksamhet som avses i 1 paragrafen.
            </seg>
            <seg xml:id="i-4f3712536e8d276e-0">
              Det här låter nästan som ett skämt: För vidare behandling se
              § 1, och så står det samma sak. Det är en evighetsparagraf.
            </seg>
            <seg xml:id="i-56f411c2960238a5-0">
              I klartext: Eftersom inget saknar betydelse i kampen mot en osynlig
              fiende eller i arbetet med att utveckla signalspanarnas kompetens
              behöver inget heller förstöras.
            </seg>
            <seg xml:id="i-0cf8519306d36708-0">
              När vi går igenom den här typen av frågor måste vi kunna lita
              på att de som företräder folket, alltså vi, har en bra grund att
              stå på när vi hanterar den stora mängden information som så kallade
              experter i olika utredningar eller myndigheter och förvisso också
              departement lägger framför oss. Vi är lekmän. En del av oss är
              jurister, andra har olika professioner. Men vi är inte experterna.
              Vi har att förlita oss på så kallade experter.
            </seg>
            <seg xml:id="i-81c49959ffec1f0c-0">
              När experterna lägger fram den här typen av texter vill åtminstone
              jag läsa dem tre gånger, fråga andra personer som kan ha insikt
              i frågan och åtminstone sova på saken. Vad regeringen och majoriteten
              åtminstone stora delar av majoriteten verkar ha gjort det senaste
              året är just att sova på saken.
            </seg>
            <seg xml:id="i-7ffb1a99a2556884-0">
              Karin Enström från Moderaterna säger att hon är glad att det
              har förts en livlig debatt. Vad har Moderaterna gjort för att
              föra denna debatt? Hur har man upplyst allmänheten? Hur har man
              upplyst andra lekmän? Jag har inte hört eller sett så mycket mer
              än små, väldigt korta anföranden om att det här är viktigt för
              rikets säkerhet och att vi måste ta ansvar när vi styr. Ni låter
              som socialdemokrater.
            </seg>
            <seg xml:id="i-93c573d51724ef42-0">
              När jag återigen lyssnar vidare på andra företrädare jag måste
              se mig om i salen så att jag inte tar ett namn som kanske inte
              är här, för det är många som har hunnit gå hem. Däremot kan vi
              väl ta statsrådet. Han har ändå ett ansvar, oavsett om han är
              här eller inte.
            </seg>
            <seg xml:id="i-3490eafdf56bcf66-0">
              Han säger så här: Det säger sig självt att FRA inte kan massavlyssna
              och masslagra jag sätter in några av mina egna ord eftersom deras
              budget inte skulle räcka till. Han använder det här anförandet.
              Han sade i klartext just detta. Han sade att FRA skulle kunna
              masslagra och massavlyssna om de hade haft råd till det. Men regeringen
              kommer inte att ge de pengar som behövs för att kunna köpa in
              de lagringsutrymmen och de hårddiskar som behövs för att lagra
              därför ska vi vara säkra på att det här inte är ett problematiskt
              område.
            </seg>
          </u>
          <note xml:id="i-56e6ae87a4f7554a-0">
            Anf. 186 TREDJE VICE TALMANNEN:
          </note>
          <u who="mehmet_kaplan_727649" prev="cont" xml:id="i-c482b9b806460da4-0">
            <seg xml:id="i-51d426ce9a4beec8-0">
              Jag pausar klockan, för jag vill återigen påminna åhörarna på
              läktaren om att det inte är tillåtet att störa kammarens överläggningar.
            </seg>
            <seg xml:id="i-f5d9da37f316039e-0">
              Innan åhörare går in på läktaren berättar vakterna att det ska
              vara tyst på läktaren och att det inte är tillåtet med opinionsyttringar
              eller yttringar av annat slag som är störande för kammarens överläggningar.
            </seg>
            <seg xml:id="i-e14828351c912c2b-0">
              Jag påminner alltså återigen om detta och förutsätter att det
              respekteras.
            </seg>
          </u>
          <note type="speaker" xml:id="i-4d17241bb0859a3e-0">
            Anf. 187 MEHMET KAPLAN (mp):
          </note>
          <u who="mehmet_kaplan_727649" xml:id="i-a1e09562ccc099b7-1" next="cont">
            <seg xml:id="i-ac8534e40ea1bed1-0">
              Fru talman! Jag tror inte att statsrådet Sten Tolgfors som har
              fått det här i sitt knä är särskilt glad över det. Jag tror att
              han var rätt så glad när Mikael Odenberg, den förra försvarsministern,
              hade hand om frågan. Han kunde vara the bad guy . Men det är svårt,
              kära statsråd, för den här typen av inskränkningar är något som
              kommer att följa med oss långt in i framtiden. Många av oss är
              helt nya här.
            </seg>
            <seg xml:id="i-60459aa8ccaa60f2-0">
              En annan fråga som jag vill ta upp är beskrivningen av vad det
              är som är förändrat, vad det är som föranleder att FRA måste få
              nya spelregler och nya uppgifter. Jag ska gå in på det, fru talman,
              för det är också väldigt talande för vad vi har debatterat här
              i dag. Jag tycker att Fredrick Federley touchade vid det. Jag
              har läst hans inlägg, jag har hört honom, och jag vet att han
              verkligen tycker att det här är viktigt.
            </seg>
            <seg xml:id="i-4b8ae5b580edcf91-0">
              Frågan är, som min kollega Peter Rådberg tog upp, om de eftergifter
              som statsrådet medgav är värda något mer än de ord han uttalade.
            </seg>
            <seg xml:id="i-ecf19447e3d08275-0">
              Jag ska ta upp just den nya tidens hot. Vad är det som har hänt
              som har föranlett att Försvarets radioanstalt ska få nya uppgifter?
              Man beskriver det så här: Eftersom etern inte längre innehåller
              så mycket trafik är det meningslöst att lyssna där.
            </seg>
            <seg xml:id="i-48441d26b5801653-0">
              Flera företrädare för Moderaterna före mig här har sagt att det
              är mindre än 5 procent av all trafik som går via etern, och därför
              måste FRA börja lyssna även i kabel. Men problemet är, fru talman,
              att jag har aldrig kommunicerat via etern. Det har inte många
              av oss gjort. Vi är inga radioamatörer det finns sådana; min bror
              är en sådan som kommunicerar via etern. Men vi har skrivit vanliga
              brev, ni vet, sådana där med kuvert som man slickar på och stänger
              och lägger på den gula eller blå lådan.
            </seg>
            <seg xml:id="i-16a0422db2d720d0-0">
              Det är så vi har kommunicerat. Vad sjutton håller vi på med när
              vi försöker hantera frågan och låtsas som att vi vanliga människor
              kommunicerade via etern men nu när FRA får nya uppgifter så måste
              man också lyssna i kabel.
            </seg>
            <seg xml:id="i-4dab6e3c38c4c59c-0">
              Jag tycker inte att detta är rätt sätt att debattera frågan.
              Jag struntar i om mindre än 5 procent av trafiken går via etern.
              Vad har det med mig att göra? Jag kommer aldrig att kommunicera
              via etern och har i princip aldrig gjort det, utom kanske när
              jag har skickat något telex eller telegram eller vad det hette
              förr i tiden men knappt då och aldrig i dag.
            </seg>
            <seg xml:id="i-abe3fa394874a257-0">
              I dag går den vanliga trafiken som tidigare gick per vanlig post
              oftast via kabel. Jag tror att det är någonstans där vi blandar
              ihop begreppen. Som jag sade tidigare: Vi är inga experter. Vi
              ska inte låtsas vara experter. Vi kommer inte att kunna vara experter.
              Vi har experter som ska skriva texten, vi ska kunna granska dem,
              vi ska be dem skriva om texterna tills vanligt folk förstår vad
              där står. Vi ska inte gömma oss bakom att endast mindre än 5 procent
              av all trafik går genom etern, för det berör inte mig. Det berör
              inte de människor som kommunicerar i dag. Det berörde dem inte
              heller för 2030 år sedan.
            </seg>
            <seg xml:id="i-4a5d82d47a9a1694-0">
              Vad gjorde FRA när vanliga medborgarna kommunicerade med brev,
              undrar man förstås. För om man hårdrar det resonemang som majoritetens
              företrädare tar upp får man det till att FRA skulle ha öppnat
              varje brev som gick ut ur eller in i Sverige. Gjorde FRA detta?
              Nej, knappast. Det vet vi att de inte gjorde, för det skulle inte
              någon företrädare här kunna godkänna. Men det är i princip det
              vi i morgon kommer att rösta om.
            </seg>
            <seg xml:id="i-fc09ad6aca3c83e3-0">
              Det är den typen av kommunikation som vi nu plötsligt ger tillträde
              till. Det är som att säga att vi öppnar och läser breven, men
              sedan glömmer vi vad vi har läst. Det vi har läst ska vi också
              försöka förpassa till något slags förstörelsemekanism.
            </seg>
            <seg xml:id="i-5ec9f3680775a279-0">
              Det håller inte. Opinionen i dag pekar på att det inte håller.
            </seg>
            <seg xml:id="i-50616930b52f3603-0">
              En annan viktig fråga här handlar om alla de områden som har
              hanterats och debatterats. Jag vill lyfta upp en sådan myndighet
              som har jag medansvar för eftersom jag sitter i justitieutskottet,
              nämligen Säkerhetspolisen. Flera personer har citerat deras uttalande
              i remissvaret, men det tål att göras igen, för jag tycker att
              de slår huvudet på spiken. Och när Säpo slår huvudet på spiken
              gäller det verkligen att försöka hantera det de säger.
            </seg>
            <seg xml:id="i-c3214f46480a6b24-0">
              Så här säger de: Även om verksamheten benämns signalspaning är
              det viktigt att understryka att resultatet är detsamma som när
              polisen verkställer hemlig teleavlyssning, dvs. det allmänna får
              del av sådan kommunikation mellan personer som annars är skyddad
              mot avlyssning.
            </seg>
            <seg xml:id="i-fd8ea1c37cffec96-0">
              Det allmänna vilka är det? Det är inte vanliga människor, utan
              det är till exempel myndigheter.
            </seg>
            <seg xml:id="i-44012228a90d4a40-0">
              Det är således fråga om en massiv telefonavlyssning och förslaget
              innebär en kränkning av enskilds integritet som vida överstiger
              den kränkning som förslagen om buggning och preventiva tvångsmedel
              sammantaget innebär.
            </seg>
            <seg xml:id="i-6287a6cd556a897a-0">
              Miljöpartiet var emot förslaget och det beslut som faktiskt klubbades
              igenom om buggning och preventiva tvångsmedel. Vi är jättemycket
              mer emot detta förslag som vi debatterar i dag. Miljöpartiet har
              tagit upp de viktiga frågorna, och när företrädare för majoriteten
              tidigare pratade om att det inte finns något riktigt avslagsyrkande
              vill jag peka på att det finns i klartext här i betänkandet.
            </seg>
            <seg xml:id="i-f84c97fcc65ba836-0">
              Det står här, och det är det jag ska yrka bifall till nu. Det
              är reservation 3, och reservation 3 hanteras på s. 18 och 19 i
              betänkandet. Där står reservationen som vår ledamot Peter Rådberg
              faktiskt har tagit upp.
            </seg>
          </u>
          <note xml:id="i-ef89ee08e9d76287-0">
            Så här står det: Riksdagen tillkännager för regeringen som sin
            mening vad som anförs i reservationen. Därmed bifaller riksdagen
            motion 2007/08:Ju446 av Mehmet Kaplan m.fl. (mp).
          </note>
          <u who="mehmet_kaplan_727649" prev="cont" xml:id="i-c482b9b806460da4-1">
            <seg xml:id="i-b96f4a1b28d3accd-0">
              Var kan vi läsa i det yrkande som vi yrkar bifall till? Jo, detta:
              Riksdagen tillkännager för regeringen som sin mening vad som anförs
              i motionen om att av rättssäkerhetsskäl inga andra skäl. Inte
              det som Fredrick Federley var inne på, att försöka visa att regeringen
              skulle vara svag. Absolut inte. Jag tycker att den här regeringen
              verkligen har visat styrka genom att genomföra alla de saker de
              sade att de skulle genomföra. Folket verkar inte tycka om det
              riktigt, men det är en annan fråga.
            </seg>
            <seg xml:id="i-f5e2eb263c54c46f-0">
              Vi fortsätter titta på vad Miljöpartiet vill bifalla: av rättssäkerhetsskäl
              avvisa kommande förslag från regeringen om kabelspaning för Försvarets
              radioanstalt.
            </seg>
            <seg xml:id="i-93a6ff5b59f6e80b-0">
              Vi vill alltså avslå detta. Det finns väldigt tydligt i den text
              vi har till förfogande här.
            </seg>
            <seg xml:id="i-2aa8c2a328d1c6b9-0">
              Finns det något ytterligare som kan få oss att ändra oss? Jag
              tycker nämligen att det är lite på gränsen till osmakligt när
              de stora partierna flirtar med varandra och pratar om att ja,
              vi skulle kanske kunna komma överens, eftersom det fanns ett tiotal
              punkter där vi ändå var nära varandra.
            </seg>
            <seg xml:id="i-b0962aa7c8c02b6b-0">
              Det är det jag är lite orolig för, att vi skulle ha kunnat få
              detta utan ens en så här pass stor debatt.
            </seg>
            <seg xml:id="i-0219a9cf36c938ef-0">
              Det var väldigt mycket hysch-hysch förra året innan frågan bordlades.
              Från Miljöpartiets sida lyckades vi, tillsammans med en tillräckligt
              stor minoritet, bordlägga alltihop så att regeringen skulle få
              sova på saken; så också majoriteten. Och vad har man gjort? Jo,
              man har sovit.
            </seg>
            <seg xml:id="i-f40715517791a110-0">
              När jag än en gång tittar på de förslag som återigen ska tillbaka
              till försvarsutskottet blir jag lite orolig igen. Vad är det Fredrick
              Federley kommer att få för sin ståndaktighet och sitt mod? Det
              tycker jag nämligen att han har visat. Han har visat mod, och
              jag hoppas att fler från majoriteten kommer att visa det modet.
              Men vad får de i gengäld?
            </seg>
            <seg xml:id="i-87c552c5db1fddc0-0">
              Fru talman! Jag ska ta upp vad det är de får. De får en precisering
              av för vilka ändamål signalspaning ska få bedrivas inom ramen
              för den föreslagna lagstiftningen, alltså i princip plus minus
              ett, kanske. De får veta hur tillämpningen av tillståndsgivningen
              ska ske, att det ska finnas rättssäkerhets- och kontrollmekanismer
              för det; det står så i texten. Sedan får de också veta att förstöring
              av uppgifter ska genomföras, att det ska beskrivas närmare. Detta
              får de. Är det tillräckligt? Vi i Miljöpartiet säger nej.
            </seg>
            <seg xml:id="i-caa90b74fb95b823-0">
              Jag är säker på att domen från allmänheten kommer att vara lika
              hård, om inte hårdare, för vi har trots allt ett visst sätt att
              hantera denna typ av frågor. Vi kan inte säga vad som helst från
              talarstolen. Jag är säker på att många ledarsidor i morgon kommer
              att ta upp den här frågan.
            </seg>
            <seg xml:id="i-77f01acc7796886b-0">
              Det roliga i situationen är att vi från Miljöpartiets sida troligtvis
              skulle sagt samma saker om vi suttit i majoritet som vi säger
              i dag när vi är i opposition. Det handlar nämligen om att våga
              stå för det man tror på. Det visar Fredrick Federley att han är
              beredd att göra, men jag tror att priset är för lågt. Han kommer
              att bli köpt för mycket mindre än han egentligen är värd. Det
              är synd.
            </seg>
            <seg xml:id="i-6161a9f80d537557-0">
              Fru talman! Jag vill i mitt anförande än en gång lyfta upp frågan
              som handlar om propositionen med det gulliga namnet En anpassad
              försvarsunderrättelseverksamhet . Det var den som gjorde att många
              människor tillsammans med oppositionen framför allt Miljöpartiet
              och i viss mån även Vänsterpartiet funderade var debatten fanns.
              Varför var det ingen debatt? Varför var det bara ett par IT-experter
              och bloggare som tog upp frågan? Varför tog inga ledarskribenter
              upp den?
            </seg>
            <seg xml:id="i-48e55da078f6cf5d-0">
              Så plötsligt händer det. För bara två tre veckor sedan small
              det till. Peter Rådberg från Miljöpartiet tog upp detta och undrade
              varför vi väntade så länge, till dagen före beslutet, med att
              ändra oss. Vi sköt ju till och med upp voteringen till onsdag
              kl. 9 när den egentligen skulle varit i dag kl. 15.30.
            </seg>
            <seg xml:id="i-68dd133358c801bf-0">
              Jag tror inte att det handlar om att vi ska försöka hantera frågorna
              på ett seriöst sätt och tänka igenom, diskutera, debattera och
              försöka komma fram till någonting vettigt. I stället tror jag
              att det handlar om att opinionen inte var sådan som regeringen
              hade bedömt. Man gjorde en missbedömning, och den missbedömningen
              kommer man att få betala för, kanske inte i form av ett motbeslut
              men med något som man i alla fall kommer att få dras med länge.
              Det kommer definitivt inte att förändra läget för regeringen.
              När man sovit i ett år skulle man i princip ha kunnat lägga detta
              åt sidan och göra en värdig utvärdering av vad FRA ska göra med
              det uppdrag det har.
            </seg>
            <seg xml:id="i-81e8313f15e89738-0">
              Fru talman! Det handlar också om en annan viktig fråga, nämligen
              vad en myndighet ska göra när den inte längre har några uppgifter.
              Regeringen har varit duktig på att stänga ned myndigheter. Djurskyddsmyndigheten
              rök så fort de kom till makten, vilket vi i Miljöpartiet fortfarande
              sörjer. Men FRA får vara kvar, för det är ju tufft att ha en trebokstavskombination
              likt NSA i USA, eller kanske FBI; i justitieutskottet diskuterar
              vi om vi ska införa något sådant.
            </seg>
            <seg xml:id="i-73da38fa55f7ba23-0">
              Samtidigt visar detta vilken bräcklig tråd vår demokrati och
              vår yttrandefrihet hänger på. Den bräckliga tråden kommer vi från
              Miljöpartiets sida alltid att vara beredda att tvinna vidare på
              och se till att den blir starkare.
            </seg>
            <seg xml:id="i-5c5e0d87f1a1889a-0">
              Fru talman! Jag ska tala om den personliga integriteten.
            </seg>
            <seg xml:id="i-a4528e75bd7dd1c6-0">
              Skyddet för den personliga integriteten slås fast i grundlagen.
              Det finns en principiell gräns som staten inte får överskrida,
              och sedan finns det undantag. Ett intresse balanseras av ett annat
              intresse. När det gäller landets säkerhet finns det många sådana
              avvägningar.
            </seg>
            <seg xml:id="i-5643e362e81e412c-0">
              En stor del av ansvaret för den personliga integriteten måste
              väl i rimlighetens namn falla på den enskilde själv? Det ligger
              i själva begreppet. En integer person är en person som sätter
              gränser, som har sina egna ord och distinkta konturer. Birgitta
              Ohlsson beskrivs i dagens DN som en kvinna med stark integritet.
              Skulle hennes integritet på något sätt naggas i kanten av signalspaning
              mot yttre hot mot landet? Jag tror inte det. Jag tror inte att
              någonting kan vara ingrepp i hennes personliga integritet så länge
              hon är den hon är. Den personliga integriteten är ett karaktärsdrag.
            </seg>
            <seg xml:id="i-5955644c73168744-0">
              Själva ordet integritet betyder hel, hel i moralisk bemärkelse,
              icke-korrupt. Det måste väl vara dessa mänskliga kvaliteter som
              skyddas av grundlagen? Djupast sett är det rätten att stå fri
              från hot och påtryckningar som grundlagens okränkbara mänskliga
              rättigheter skyddar. Det är de politiska rättigheterna, skyddet
              till liv, hälsa, personlig frihet, yttranderätt, rösträtt, föreningsfrihet,
              pressfrihet, allt det som skyddar mig från varje form av påtvingad
              underkastelse.
            </seg>
            <seg xml:id="i-7020fc4fd71452fc-0">
              Blir det då inte paradoxalt om människor förlitar sig på staten
              som den ultimata garanten för deras personliga integritet? Om
              integriteten kan hotas av en lag om signalspaning, vad gör vi
              då, gott folk, med mobilerna, bankomatkorten, personnumren och
              bredbandet? Det finns mängder av omständigheter där staten träder
              in för att skydda landet, ekonomin och medborgarna mot hot, brott
              och sönderfall. Den kontrollen är berättigad tills motsatsen är
              bevisad. Vi får godta det. Vi får acceptera att det vidtas antiterroråtgärder
              på flygplatser, att bombsajter på Internet plockas bort, att Försäkringskassan
              samkör register för att förhindra bidragsbrott.
            </seg>
            <seg xml:id="i-4bb4b5d723bb5f2b-0">
              I en välfärdsstat som vår är staten inblandad i vår privata sfär
              vare sig vi vill det eller inte. Den personliga integriteten är
              därför lika mycket ett eget ansvar som en rättighet. Det grundlagen
              borde försöka återuppväcka hos individen, fru talman, är strävan
              efter inre frihet, viljan att ha ett eget jag. Med hänvisning
              till personlig integritet i den meningen yrkar jag bifall till
              utskottets förslag i betänkandet.
            </seg>
          </u>
          <note xml:id="i-0be48e4a8ea30e54-0">
            I detta anförande instämde Gunvor G Ericson, Jan Lindholm och
            Lage Rahm (alla mp).
          </note>
          <note xml:id="i-ccbe6287dd7b7673-0">
            Anf. 188 HELENA RIVIÈRE (m):
          </note>
          <note type="speaker" xml:id="i-f996ca24ba148329-0">
            Anf. 189 ANNIE JOHANSSON (c):
          </note>
          <u who="annie_johansson_9b42fa" xml:id="i-6157851dff6b07ca-0" next="cont">
            <seg xml:id="i-36b536fc3894099d-0">
              Fru talman! Frågan om signalspaning är utan tvivel en av de svåraste
              frågor jag någonsin konfronterats med, inte bara som riksdagsledamot,
              utan över huvud taget. Jag har våndats under lång tid över frågan
              hur jag ska rösta nu när frågan ställs på sin spets. Vetskapen
              om att många människor kommer att bli oerhört besvikna har gett
              mig många sömnlösa nätter. Det är inte alltså med något lättsinne
              jag till slut landat i ett ställningstagande i frågan efter många
              långa samtal, såväl med riksdagsgruppen och partiledningen som
              med mig själv.
            </seg>
            <seg xml:id="i-558a7770b33096d3-0">
              Min inställning till förslaget om utökade möjligheter till signalspaning
              behöver knappast utvecklas. Jag har upprepade gånger klargjort
              min kritik mot förslaget och har också varit tydlig med att signalspaning
              behövs. Men det krävs också grundläggande rättssäkerhetsgarantier.
              Det aktuella förslaget och dess proportionalitet mellan mänskliga
              fri- och rättigheter å ena sidan och säkerhetsintresset å den
              andra är enligt mig inte tillräckligt balanserat.
            </seg>
            <seg xml:id="i-23fd470cbaf16983-0">
              Det är inte bara min uppfattning. Den delades också av Justitiedepartementet,
              Rikspolisstyrelsen, Säpo och många andra remissinstanser då frågan
              ursprungligen hanterades. Vi har alltså att göra med ett av de
              känsligaste ärenden Sveriges riksdag har hanterat i modern tid.
              Oavsett vilken inställning man har i sakfrågan skulle det vara
              rent ansvarslöst att inte fatta ett självständigt och informerat
              beslut i en sådan fråga.
            </seg>
            <seg xml:id="i-237140d755726b67-0">
              För min del blir frågan särskilt svår, då jag har varit engagerad
              i att försöka förbättra ett förslag som ursprungligen var än värre
              än det vi ska ta ställning till i morgon. Men även med de förbättringar
              som genom Centerpartiets försorg har tillkommit återstår fortfarande
              brister. Därför vill jag se utförliga och konkreta förslag om
              hur integritetsskyddet ytterligare kan förstärkas.
            </seg>
            <seg xml:id="i-369db74cd12543d0-0">
              Fru talman! Hade ärendet endast rört sakfrågan hade valet naturligtvis
              varit lätt. Den nuvarande oppositionens beredning är också något
              man kan anmärka på. Här bar naturligtvis Socialdemokraterna ett
              stort ansvar. Det saknas såväl en grundlig parlamentarisk beredning
              som en analyserande professionalitetsbedömning, vilket Integritetsskyddskommittén,
              där jag var ledamot, generellt påtalat i de betänkanden vi lagt
              fram.
            </seg>
            <seg xml:id="i-eed14b25163dece0-0">
              Dessutom omfattas inte en stor del av regleringen av lag, utan
              kommer att ske genom regeringens förordningar, vilket också är
              något kommittén kritiserat när det gäller lagstiftningen. Man
              inskränker mänskliga fri- och rättigheter. Man kan inte nog påtala
              vikten av att de förslag som finns i betänkandet blir just tillkännagivanden
              för regeringen. I sakfrågan är jag övertygad om att det krävs
              mer i det liggande förslaget, trots kontrollstation, ökad rättstrygghet
              och stärkt skydd för den personliga integriteten, vilket tillkommit
              bland annat genom Centerpartiets aktiva integritetsarbete, där
              både jag och Staffan Danielsson kämpat hårt för detta.
            </seg>
            <seg xml:id="i-2f8c23e980cc80a2-0">
              Mot detta ska dock ställas det ansvar man har som riksdagsledamot.
              Att rösta emot den regering man själv har varit med om att rösta
              fram kan inte ske lättvindigt. Det ska inte vara något man gör
              utan vidare. En partibaserad demokrati bygger på att väljarna
              kan lita också på att ledamöterna när det kniper sluter upp bakom
              den egna regeringen. Det är en förutsättning för det parlamentariska
              styrelseskick som vi har.
            </seg>
            <seg xml:id="i-782fc9b6f566824a-0">
              Det ter sig som självklart att det ska krävas ytterst goda argument
              för att rösta emot ett förslag som lagts av den egna regeringen.
              När man är representant för en valkrets och för sina väljare ter
              det sig naturligt att man också följer den politik, den övertygelse
              och den ideologiska inriktning som både partiet och man själv
              som person blev vald för, och i mitt fall inkryssad för.
            </seg>
            <seg xml:id="i-0b9bc1d9f76d0819-0">
              Fru talman! Som framgått är det en fråga om delikata avvägningar.
              Överväldigande många är de som satt sin tilltro till mig som en
              vakthund för liberala värden i riksdagen. Det här är inte ett
              lätt beslut för någon i Centerpartiets riksdagsgrupp. Under intensiv
              och konstruktiv diskussion är gruppens mening att förslaget som
              nu ligger på bordet i första hand bör återremitteras för integritetsstärkande
              och grundläggande förbättringar.
            </seg>
            <seg xml:id="i-2286cc9a02c5bcae-0">
              Denna fråga handlar i grunden om mig själv. Jag vill varje dag
              kunna vakna upp och se mig själv i spegeln utan att skämmas. Oavsett
              alla andra argument måste jag till sist kunna rättfärdiga mitt
              agerande gentemot mig själv. Jag har under de senaste dagarna
              funderat mycket kring frågor som rör maktdelningen mellan riksdag
              och regering, hur man ser på sitt ledamotsuppdrag och var gränsen
              mellan övertygelse och lojalitet går.
            </seg>
            <seg xml:id="i-ae4670d103bb8927-0">
              Även om min utgångspunkt är och förblir lojalitet med den regering
              jag själv arbetat hårt för ska bli vald har lojaliteten också
              någonstans en gräns. Visst måste man kunna svälja den egna stoltheten
              också när det är riktigt tufft. Men det betyder inte att man underkastar
              sig till varje pris. Varje riksdagsledamot med självaktning vet
              att den gränsen en dag kommer att korsas.
            </seg>
            <seg xml:id="i-83ddc2be8b2203f4-0">
              När jag väger lojaliteten med regeringen mot innehållet i förslaget
              blir min slutsats efter många veckors vånda, framför allt under
              det senaste dygnet, att jag ställer stora krav på förändringar
              i det liggande förslaget. Jag måste som Annie, politiker och integritetspolitisk
              talesperson leva upp till min paroll om att skapa ett samhälle
              med mer människa och mindre stat, ett liberalt samhälle som börjar
              hos människor.
            </seg>
            <seg xml:id="i-e3fb68202103b9bc-0">
              Jag har också sett min styrka i att jag är en av de ledamöter
              som är valda på ett starkt personligt mandat. Centerpartiet, liksom
              de övriga partierna i Allians för Sverige, har under lång tid
              bejakat personvalet och eftersträvat närmare band mellan väljare
              och valda.
            </seg>
            <seg xml:id="i-a7a4506113267ed3-0">
              Jag är fullt införstådd med att de senaste dagarna har skapat
              turbulens och frustration hos många. Jag vet också att det har
              väckt en del ilska. Men jag hoppas också på förståelse från parti
              och allianskamrater, från väljare och vänner, när jag säger att
              det förslag som nu ligger på bordet helt enkelt inte är tillräckligt
              bra.
            </seg>
            <seg xml:id="i-98be53110980c30e-0">
              Ni känner alla mitt engagemang för alliansregeringen, för liberala
              värden och för ett återval 2010. Vi har mycket att uträtta tillsammans
              de kommande åren.
            </seg>
            <seg xml:id="i-94e84d1163c30c1c-0">
              Fru talman! Det som stör mig i debatten är att Socialdemokraterna
              spelar på en fribiljett. Faktum är och förblir att de inskränkningar
              i den personliga integriteten som med det liggande förslaget till
              signalspaning når ett slags crescendo under en lång följd av år
              har orkestrerats av socialdemokratiska regeringar. De socialdemokratiska
              företrädare som i dag talar med darr på stämman om personlig integritet
              har tidigare stött uppbyggnaden av Bodströmsamhället steg för
              steg. Inte ens i morgon kommer knapptryckningen för Socialdemokraterna
              att vara uppriktig. Ert agerande är och förblir ett eländigt hyckleri.
              Försök inte ens göra ett nummer av min eller någon annans röst
              i morgon! Försök inte ens säga att ni är integritetsvänner! Mellan
              vårt och ert engagemang för personlig integritet och personlig
              frihet skiljer det hela oceaner.
            </seg>
            <seg xml:id="i-cd8cd240c95f8048-0">
              Fru talman! Frågan om signalspaning och personlig integritet
              är ett av de svåraste beslut jag någonsin fattat. Utan tvivel
              kommer debatten att leva vidare, och oavsett hur morgondagens
              votering går kommer jag och andra att leva med beslutet under
              en väldigt lång tid.
            </seg>
            <seg xml:id="i-1b640664a76fbf9e-0">
              Samtidigt som debatten är tuff och känslomässigt laddad är jag
              dock optimist. De gångna dagarna, veckorna och månaderna har diskussionen
              om rätten till personlig integritet tagit ny fart. Det har skickats
              en tydlig signal till dem som tror att man gradvis kan avskaffa
              rätten till privatliv utan protester. Det har blivit tydligare
              att Centerpartiet som parti verkligen menar allvar med skyddet
              för den personliga integriteten genom att vi nu unisont kräver
              återremiss av hela lagförslaget med konkreta förbättringar.
            </seg>
            <seg xml:id="i-0a987a9af1c94108-0">
              Voteringen i morgon innebär därför förhoppningsvis också en ny
              start på en annan debatt, en start på en rörelse där vi steg för
              steg de kommande åren kan stärka skyddet för integriteten och
              den personliga friheten. Så kan också något positivt komma ur
              en destruktiv debatt för oss alla, för Centerpartiet och för alliansen.
            </seg>
            <seg xml:id="i-69ca95942cd18ea0-0">
              Det har kommit över 2 000 mejl angående detta betänkande, under
              det senaste dygnet runt 600. Det är många medborgare som har hört
              av sig, en del till oss alla, men många personligen. Många mejl
              och telefonsamtal den senaste tiden har varit väldigt känslosamma.
            </seg>
            <seg xml:id="i-46ceeab4ab4f0701-0">
              Jag vill särskilt lyfta fram en ung kvinnlig centerpartistisk
              politiker, som lyssnade till ett anförande jag höll i Uppsala
              för drygt ett år sedan. Jag talade om en av mina personliga förebilder,
              gestalten Dagny Taggart i Ayn Rands bok Och världen skälvde .
              Dagny är en stark och rakryggad kvinna som trotsar strukturer
              där det inte var självklart för en kvinna att göra det som männen
              gör, för att lyssna på sig själv och sin inre drivkraft.
            </seg>
            <seg xml:id="i-3f92f761d21a28c5-0">
              I ett mejl skriver Hanna: Annie! Du berättade i en källarlokal
              i Uppsala om hur du beundrade Dagny Taggart. Det förvånar mig
              inte. I likhet med Ayn Rands romanfigur har du alltid symboliserat
              en rak och oböjlig rygg i mina ögon. Jag skulle önska att du visade
              vad ordet integritet betyder den 17. Jag vet att du kan vara Dagny.
            </seg>
            <seg xml:id="i-476f339e51cd56d1-0">
              Jag ska vara Dagny.
            </seg>
            <seg xml:id="i-2b248f79854c4817-0">
              Det finns allvarliga brister i det förslag som nu ligger på bordet.
              Ett intrång i den personliga sfären kräver att vi har godtagbara
              och tillräckliga rättssäkerhetsgarantier. Det lagförslag som vi
              har att ta ställning till i morgon behöver förbättras.
            </seg>
            <seg xml:id="i-67770a784f0b0fcc-0">
              Det finns vissa ståndpunkter som är helt grundläggande och viktiga
              att allvarligt överväga och som vi också efter Fredrik Federleys
              anförande har talat om utanför kammarens sal.
            </seg>
            <seg xml:id="i-68964c44c0225f11-0">
              Det handlar om att tillsätta en kommission eller liknande kommission
              som ser över FRA:s tidigare verksamhet och hur den har inkräktat
              på den enskildes grundläggande rättighet till privatliv.
            </seg>
            <seg xml:id="i-cbeb854fb36afe09-0">
              Det handlar om att återkomma med utförliga och konkreta förslag
              om hur integritetsskyddet kan tillgodoses genom ett förstärkt
              uppdrag till bland annat Datainspektionen och en parlamentarisk
              referensgrupp knuten till denna granskning.
            </seg>
            <seg xml:id="i-508cd69877ed333d-0">
              Det handlar om att tillsätta en kommitté som under hela tiden
              fram till den föreslagna kontrollstationen 2011 verkar utöver
              det integritetsskyddsråd som kommer att inrättas inom FRA och
              som verkar vid sidan av Försvarsunderrättelsenämndens och Datainspektionens
              granskande verksamhet. Denna kommitté ska med ledning av gjorda
              erfarenheter bedöma dels om ytterligare integritetsskyddande åtgärder
              krävs, dels om formerna för tillståndsprövningen behöver utvecklas.
              Här ser jag som en grundläggande faktor en oberoende myndighet
              som ger tillstånd, till skillnad från Försvarsunderrättelsenämndens
              två olika myndigheter som finns i det liggande förslaget i dag.
            </seg>
            <seg xml:id="i-09f451967c04e32a-0">
              Fru talman! Det senaste dygnet har inneburit oerhört mycket arbete
              man skulle också kunna uttrycka det som oerhört lite sömn. I mitt
              liberala hjärta och min liberala övertygelse har Benjamin Franklins
              citat klingat: Those who would give up essiental liberty to purchase
              a little temporary safety deserve neither liberty nor safety,
              det vill säga: De som ger upp nödvändig frihet för att köpa tillfällig
              trygghet förtjänar varken frihet eller trygghet.
            </seg>
          </u>
          <note xml:id="i-d90d860e104d9c57-0">
            Därför är det för mig grundläggande att det förslag som träder
            i kraft den 1 januari 2009 uppfyller de rättssäkerhetsgarantier
            som uppräknats.
          </note>
          <u who="annie_johansson_9b42fa" prev="cont" xml:id="i-69397e056626efb1-0">
            <seg xml:id="i-2aa0ff9d22ac9747-0">
              Vi har haft konstruktiva samtal under det senaste dygnet mellan
              allianspartierna, vilket också ställer krav på oss att agera.
              Nu är det en stor möjlighet för oss i alliansen att agera på ett
              sätt som stärker integritetsskyddet och tar oss bort från vägen
              mot ett Bodströmsamhälle.
            </seg>
            <seg xml:id="i-dfe1e80f921b1520-0">
              Därför skulle jag vilja yrka på återremiss av det nu liggande
              förslaget till försvarsutskottet. Skulle det här förslaget falla
              under morgondagen kommer jag att yrka avslag på det förslag som
              nu finns.
            </seg>
          </u>
          <note xml:id="i-e96efa92d0438886-0">
            I detta anförande instämde Fredrick Federley, Maria Kornevik
            Jakobsson, Mildred Thulin och Stefan Tornberg (alla c).
          </note>
          <note type="speaker" xml:id="i-badc392c365b5468-0">
            Anf. 190 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c97478dfc1dc5e23-0">
            <seg xml:id="i-41e36cd2d435569f-0">
              Fru talman! Tack, Annie Johansson, en av dessa liberala hjältar!
            </seg>
            <seg xml:id="i-5889fc3eee54bc5c-0">
              Jag har en undran om den fråga som Annie Johansson avslutade
              med. Vad är det för rättssäkerhetsgarantier som Annie Johansson
              pratar om och som tidigare även Fredrick Federley tog upp? Jag
              instämmer i det och tycker att det är bra att det finns rättssäkerhetsgarantier.
            </seg>
            <seg xml:id="i-4c7b262a411b02cb-0">
              Du tog upp att det ska finnas en kommitté som ska verka utöver
              Integritetsskyddsrådet och att det handlar om att kunna sätta
              i gång det kanske största försöket med människor inblandade när
              det gäller just integritetsskydd. Vad är det som rättfärdigar
              detta?
            </seg>
            <seg xml:id="i-8af7525c5e0b52d0-0">
              Det är också intressant att samma person citeras om och om igen.
              Kalle Larsson från Vänsterpartiet citerade Benjamin Franklin,
              och det har länge funnits på Miljöpartiets hemsida detta att den
              som ger upp lite frihet för att öppna för lite säkerhet kommer
              att mista båda. Men frågan är om essensen i just detta citat överensstämmer
              med grunden i förslaget. Vore det inte bättre att tillsätta en
              parlamentarisk grupp för att utreda vad FRA ska göra i framtiden
              och inte bara försöka putsa, hyvla och sandpappra i kanterna på
              detta åbäke till lagförslag?
            </seg>
          </u>
          <note type="speaker" xml:id="i-a3ea4607f9ba13aa-0">
            Anf. 191 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-568423242d217d9c-0">
            <seg xml:id="i-8e4e8d0777934895-0">
              Fru talman! Tack så mycket, Mehmet Kaplan, för dina frågor.
            </seg>
            <seg xml:id="i-5c85d274d4f5f111-0">
              Under de senaste veckorna har man i medierna och också på min
              blogg kunnat följa de olika svårigheter som jag har ställts inför
              och de olika avvägningar som jag har gjort. Det har handlat om
              dels Centerpartiets ställningstagande, dels om min egen övertygelse
              och det faktum att det har legat en proposition på bordet. Jag
              har funderat oerhört mycket på hur vi genom konstruktiva samtal
              och förslag kan lyckas nå det som jag eftersträvar med det förslag
              som nu ligger på bordet.
            </seg>
            <seg xml:id="i-6ddad0937ffa925b-0">
              Jag redogjorde ganska utförligt i mitt huvudanförande, måste
              jag säga, för de bevekelsegrunder som jag har haft och också vad
              som har blivit tillgodosett. Jag ska för säkerhets skull förtydliga
              detta i det här replikskiftet.
            </seg>
            <seg xml:id="i-33773b1ef5deeca7-0">
              Det finns i dag ett papper som förmodligen kommer att finnas
              i försvarsutskottet i morgon om förslaget återremitteras. Det
              innehåller oerhört många integritetsstärkande åtgärder i förslaget.
              Bland annat innebär det att de förslag som Staffan Danielsson
              arbetade in i betänkandet under förra våren nu kommer att bli
              tillkännagivanden. Det handlar då om en precisering av för vilka
              ändamål signalspaning ska få bedrivas. Det handlar om tillämpningen
              av tillståndsgivningen. Det handlar om hur förstöring av uppgifter
              ska genomföras. Det handlar om att regeringen ska lämna årliga
              rapporter till riksdagen. Och det handlar om just kontrollstationen.
              Det är dessa tillkännagivanden som jag tycker är viktiga att lyfta
              fram.
            </seg>
            <seg xml:id="i-a9554559b2b91b78-0">
              Det andra handlar om det som jag också tog upp i mitt inledningsanförande,
              att tillstånd inte ska ges av Försvarets underrättelsenämnd utan
              av en oberoende myndighet utanför denna.
            </seg>
            <seg xml:id="i-8f45905970e2baea-0">
              Det tredje handlar naturligtvis om förstärkningar vad gäller
              Datainspektionen, som får mer muskler, och om en parlamentarisk
              kommitté som noga ska följa detta.
            </seg>
            <seg xml:id="i-287356ff13e535e0-0">
              Detta tycker jag är oerhört många förbättringar.
            </seg>
          </u>
          <note type="speaker" xml:id="i-f3a22b83009ea287-0">
            Anf. 192 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c97478dfc1dc5e23-1">
            <seg xml:id="i-f9947b5e22f65d73-0">
              Fru talman! Tack, Annie Johansson. Det är bra punkter. Men är
              det tillräckligt för att de människor som under de senaste veckorna
              har visat att det finns farhågor att bemästra ska kunna vara trygga
              med den här lagen? Är det tillräckligt också för att kunna känna
              att det finns en grund i detta lagförslag som har ett gott syfte?
            </seg>
            <seg xml:id="i-82c3b74421b2116c-0">
              Jag förstår att repliktiden tog slut. Men varför inte tillsätta
              en parlamentarisk kommission för att se över FRA och vad det är
              som FRA ska göra i framtiden när det nu inte finns så mycket trafik
              i etern? Det är mindre än 5 procent har vissa allianskolleger
              sagt. Det framkom uppgifter i går i Rapport om att FRA sysslat
              med en del saker som ligger på gränsen för vad de egentligen borde
              ha gjort. Till exempel har man lagrat en del information. Tidigare
              talare tog upp just detta.
            </seg>
            <seg xml:id="i-030acc7b81000ab3-0">
              Vi tycker från Miljöpartiets sida att det finns en del frågetecken
              som inte går att räta ut med ett nytt område. Bara för att folk
              inte längre använder etern ska vi tillåta FRA att lyssna via kabel.
              Jag tycker att det är där som jag inte riktigt har fått svar.
            </seg>
            <seg xml:id="i-a01b5bd8e7b3b177-0">
              Jag är entusiastisk över att både Fredrick Federley och Annie
              Johansson faktiskt tar det här på allvar, men det är synd att
              det inte är många fler. Det är synd att en sådan som Johan Linander
              är föräldraledig och inte kan delta i debatten här, för annars
              hade ni åtminstone varit tre. Men det räcker inte mot den enorma
              majoritet som har funnits under denna korta tid.
            </seg>
          </u>
          <note type="speaker" xml:id="i-412dd9686caf321e-0">
            Anf. 193 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-568423242d217d9c-1">
            <seg xml:id="i-e1b40fbca1f2a8b3-0">
              Fru talman! Jag kan garantera Mehmet Kaplan att det är betydligt
              fler än jag och Fredrick Federley som stöder förslaget som jag
              redogjort för om en återremiss.
            </seg>
            <seg xml:id="i-e3d6bc2b93ea61f5-0">
              Jag är också glad att det har blivit tydligare att Centerpartiet
              och alliansen verkligen menar allvar med skyddet för den personliga
              integriteten. Det är också därför som Centerpartiet unisont kräver
              en återremiss av hela förslaget och konkreta förbättringar.
            </seg>
            <seg xml:id="i-9993f0b297dcf165-0">
              Mehmet Kaplan tog upp de nyhetssändningar som har varit de senaste
              veckorna, och som också har varit en starkt bidragande orsak till
              alldeles för få sovtimmar.
            </seg>
            <seg xml:id="i-e43435e6d58d8f2f-0">
              Det är också därför det är viktigt för mig att säga att en del
              i det förslag som finns på det papper som jag redogjorde för innebär
              att man ska granska den verksamhet som har skett i FRA. Det är
              alldeles grundläggande för att se om det har gjorts övertramp
              av den personliga integriteten.
            </seg>
            <seg xml:id="i-0b14a7cce709884f-0">
              Mehmet Kaplan frågar också mig om det här är tillräckligt för
              en liberal som mig. Visst finns det bevekelsegrunder. Det är ett
              krav för mig att de saker som nu står på papperet genomförs. Om
              det inte blir någon återremiss under morgondagens votering var
              jag tydlig i mitt huvudanförande med att jag kommer att rösta
              för avslag på propositionen. Såsom den ligger i dag är det inget
              alternativ för mig, Annie Johansson, att yrka bifall till detta.
              Det krävs integritetsförbättringar för att hitta en balans och
              en god proportionalitetsbedömning mellan vikten av att skydda
              den enskildes privatsfär och säkerhetsintresset. Jag är jätteglad
              att vi efter många, långa konstruktiva samtal så här i slutskedet
              faktiskt har lyckats komma till en gemensam lösning.
            </seg>
          </u>
          <note type="speaker" xml:id="i-110c2ca8d7c4aea3-0">
            Anf. 194 LAGE RAHM (mp):
          </note>
          <u who="lage_rahm_ca9cb9" xml:id="i-2c06e0d0e3174bb7-0">
            <seg xml:id="i-f622f55c94535c7f-0">
              Fru talman! Det har skett mycket, och jag funderade på om jag
              skulle skriva om eller lägga till saker i det som jag hade tänkt
              anföra. Jag kommer tillbaka till det i slutet av mitt anförande.
            </seg>
            <seg xml:id="i-bd00236b64889743-0">
              Jag tänkte att vi skulle börja med att faktiskt debattera det
              förslag som föreligger här i dag och som i mångt och mycket kommer
              att finnas kvar även efter en eventuell återremiss. Det innebär
              helt enkelt att Försvarets radioanstalt, FRA, får möjlighet att
              kolla upp och kontrollera även det som går i kabel, det vill säga
              all teletrafik, e-post, Internet och så vidare. Allt sådant går
              i kabel.
            </seg>
            <seg xml:id="i-776d1b918fa37368-0">
              Man säger att det bara gäller det som lämnar landet. Men problemet
              är att i dagens samhälle och med dagens strukturer på nät lämnar
              i princip allting landet. Det handlar om e-post. Det handlar om
              kontroll av de besök människor gör på nätet. När man skriver in
              en webbsida och går dit lagras och registreras det. Det handlar
              om mobilsamtal, som alltsomoftast går via utlandet. Andra telefonsamtal
              går kanske inte lika ofta via utlandet, men en betydande del av
              dem gör det. De samtal man ringer till utlandet går givetvis via
              utlandet surprise ! Det gäller även sms, som i många fall går
              via utlandet, och mms, som går samma väg.
            </seg>
            <seg xml:id="i-dea77d080a05555e-0">
              Helt enkelt går det mesta av trafiken i kablarna via utlandet,
              och kommer därmed att få avlyssnas. Faktum är att de IT-experter
              som har uttalat sig har visat och sagt att det är i princip omöjligt
              att avgöra vad som går via utlandet och vad som inte gör det.
            </seg>
            <seg xml:id="i-38d55cef71d602a1-0">
              All den trafik vi alstrar avlyssnas alltså. Det handlar om de
              brev man skriver. När jag skriver ett brev till min mor kan det
              avlyssnas. Om jag besöker en webbsida kan det lagras. Det har
              hävdats att all den här trafiken inte skulle gå att lagra. Men
              man behöver inte lagra all trafik. Man behöver inte lagra precis
              hela den webbsida som jag besöker. Man behöver bara lagra adressen
              så vet man vad det är för webbsida. Det är mycket sådan trafik
              som sker. E-post är en ganska liten trafik i det perspektivet.
            </seg>
            <seg xml:id="i-b43bd534f8feffab-0">
              Det här var lite om vad lagen innebär. Vad lagen inte innebär
              är att vi får fast några terrorister i och med detta. Som företrädare
              för mitt parti tidigare har sagt är det faktiskt lätt att komma
              runt själva avlyssningen om man vill. Givetvis kommer Försvarets
              radioanstalt att kunna samla upp uppgifterna, samla in dem och
              så vidare. De kommer att kunna få tillgång till dem om man nu
              mejlar via Sverige. Det är ju inte säkert att man gör det om man
              är terrorist och vill begå ett terrordåd i Sverige. Då kanske
              man inte nödvändigtvis kommunicerar med svenskar. Det kan ju hända
              att man inte gör det, men om man gör det krypterar man givetvis
              sin e-post.
            </seg>
            <seg xml:id="i-f6a404cf570bf843-0">
              Försvarets radioanstalt har i och för sig nu beställt och även
              fått en av de bästa superdatorerna i världen som man kommer att
              kunna använda till många ändamål. Men tillräckligt stark kryptering
              tar i princip så lång tid även med sådana datorer att det inte
              låter sig göras. Det är alltså inte möjligt att kontrollera någon
              terrorist-e-post, några terroristsamtal eller något sådant.
            </seg>
            <seg xml:id="i-f334e5d8a32c33aa-0">
              Men varför gör man då det här? Det kan man undra. Jag har försökt
              läsa propositionen för att komma fram till det. Jag kan säga att
              det inte framgår så jättetydligt mer än att man tycker att vi
              behöver signalspaning, att det är farligt med terrorister, att
              det är farligt med andra som hotar rikets säkerhet och så vidare.
            </seg>
            <seg xml:id="i-404d386d0c49d012-0">
              Däremot är det tydligt att det här innebär en helt ny rättsprincip
              i Sverige, som vi har pratat om tidigare. Man har tvångsmedel
              mot misstänkta utan någon domstolsprövning. Nu har det kommit
              upp att vi kanske ska få någon domstolsliknande nämnd som ska
              pröva det här. Men frågan är vilken tvångsprövning den gör. Kommer
              nämnden att pröva sökkriterierna och urvalskriterierna för det
              här, eller ska den pröva varje enskild övervakning av en människa
              när den går in och kontrollerar? Jag har svårt att tro att man
              kommer att kunna pröva varje enskild övervakning, för det är så
              fruktansvärt många det kommer att handla om.
            </seg>
            <seg xml:id="i-3812d450c4ad47ec-0">
              Det har sagts att Försvarets radioanstalt inte kan sitta och
              läsa all post. Jo, det kan de. De kan läsa all post. De läser
              all post automatiserat. Inte fasen sitter det människor och läser
              posten! Det skulle ta evinnerliga tider och skulle vara enormt
              ineffektivt. Då skulle de inte behöva den stora datorn. De läser
              av posten med sökkriterierna. Vi kommer bara att sortera ut dem
              som har sökkriterier, och det är bara dem vi kommer att läsa av,
              säger man.
            </seg>
            <seg xml:id="i-90ee3061e46dc212-0">
              Men det finns ett problem om man ska kunna kontrollera sökkriterierna.
              I e-post finns det till exempel två delar. Det finns ett brevhuvud
              där adressat, avsändare och ämne ingår. Men det är inte bara det
              man kommer att läsa. Man kommer att läsa själva brevet för att
              kolla av sökkriterier inne i det. Man kommer att läsa bilagorna
              och innehållet i dem för att kontrollera dem. Man kan ju inte
              kontrollera vad de olika sakerna innehåller utan att läsa dem.
              Hur sjutton skulle man kunna göra det? Självfallet kommer man
              att gå in och massavläsa saker. Sedan kanske man inte kommer att
              lagra precis allting. Det återstår att se.
            </seg>
            <seg xml:id="i-09a915d38a58100f-0">
              Det finns också andra principer som vi går in på och som bottnar
              i det här. Några av oss har pratat om meddelarfriheten att man
              ska kunna meddela sig till journalister och att vi ska ha en fri
              press. Man säger att det står i lagförslaget att breven i princip
              ska förstöras och inte lagras om man kommer fram till att det
              bryter mot meddelarfriheten. Det låter ju bra.
            </seg>
            <seg xml:id="i-c4add36cc89a4e17-0">
              Men jag, som ändå har ägnat lite tid åt att studera på juristprogrammet,
              har fått uppfattningen att när man bedömer om någonting innefattas
              av meddelarfriheten eller inte handlar det inte om att alla brev
              till journalister gör det. Och hur ska man förresten kunna veta
              vilka som är journalister? Man måste gå in och läsa innehållet
              och göra en noggrann bedömning. Det är dessutom inte säkert att
              det bara är innehållet i just det brevet det handlar om. Det kan
              lika gärna handla om innehållet i ett tidigare brev, som faktiskt
              avslöjar att det handlar om meddelarfrihet. Om man ska kunna bedöma
              meddelarfriheten på ett adekvat sätt måste man till exempel lagra
              samtlig e-post tidigare. Det kommer man inte att kunna göra, och
              då kommer man inte att kunna upprätthålla meddelarfriheten över
              huvud taget.
            </seg>
            <seg xml:id="i-2eb2305f47d5034b-0">
              Det är lite tragiskt med tanke på att meddelarfriheten är grundlagsfäst
              och en av demokratins grundpelare. Det hade varit roligt om man
              hade kunnat ha kvar den, kan jag tycka mer än roligt. Det var
              en underdrift, om det var någon som missade det.
            </seg>
            <seg xml:id="i-1327fd715928b7a3-0">
              Andra aspekter som har lyfts fram är grundlagen. Jag har här
              ett riksdagsexemplar av Sveriges grundlagar och riksdagsordningen.
            </seg>
            <seg xml:id="i-e783150ca2b05829-0">
              Den är trevlig att läsa. Det gäller även Europakonventionen om
              de mänskliga rättigheterna som tyvärr inte ingår i det här häftet
              men som jag tagit mig friheten att skriva ut. Dessa har många
              berört. Det har sagts: Det är lugnt, Lagrådet har godkänt detta.
              Att kalla det ett skriftligt godkännande kanske jag skulle tycka
              var en överdrift, minst sagt. Men faktum kvarstår att Lagrådet
              har sagt att det är någorlunda godtagbart eller något sådant utifrån
              grundlagen.
            </seg>
            <seg xml:id="i-47227a53217cd9c4-0">
              Då ska man minnas, och det har vi sagt tidigare här, att den
              svenska grundlagen är möjlig att inskränka på väldigt lätt. Den
              behöver i princip bara inskränkas genom en lag. Sverige har internationellt
              sett en oerhört svag grundlag. Det här är ett problem som vi har
              försökt komma till rätta med i Grundlagsutredningen, där vi trodde
              att vi hade en gemensam linje med de borgerliga partierna. Vi
              i Miljöpartiet hade en gemensam linje med de borgerliga partierna
              tills Fredrik Reinfeldt gick ut och sade: Vi kommer nog inte att
              göra någonting utan Socialdemokraterna. Det är givetvis bra med
              breda överenskommelser. Men det är väldigt tragiskt att Socialdemokraterna
              inte har velat stärka grundlagen. Då får man sådana här tillfällen.
              Man kan göra i princip vad som helst med grundlagen.
            </seg>
            <seg xml:id="i-afdaf19785778aa6-0">
              Vad som däremot är intressant att se är om det här strider mot
              europeiska konventionen angående skyddet för de mänskliga rättigheterna
              och de grundläggande friheterna. Den gäller sedan 1995 även som
              svensk lag. Men den prövas inte riktigt på samma sätt, den prövningen
              kanske vi får vänta på även om konventionen innehåller en del
              bra saker.
            </seg>
            <seg xml:id="i-51d6149d46da5250-0">
              Nu är det som sagt tveksamt om det här strider mot den. Frågan
              är: Ska vi verkligen anta förslag om det är tveksamt om de strider
              mot den europeiska konventionen om de mänskliga rättigheterna
              och de grundläggande friheterna? Vad är det vi sysslar med? Vad
              är det för samling? Jag kom hit i november, och jag undrar vad
              det här är för någonting egentligen. Det är fullständigt bisarrt.
            </seg>
            <seg xml:id="i-0ca81dfd8a20b906-0">
              Frågan kvarstår: Vad är FRA, Försvarets radioanstalt, som ska
              få de här möjligheterna? Jag har fått reda på att den kanske inte
              ens tillhör för-svaret. Det spelar inte så himla stor roll därför
              att de redan i dag, avslöjades det i Rapport i går, håller på
              att signalspana. De gör det redan i dag. Hur är detta möjligt?
              Enligt lagrådsremissen skulle det kunna vara okej och i enlighet
              med de svenska grundlagarna, bara man har ett positivt lagstöd,
              och likaså med den europeiska konventionen om de mänskliga rättigheterna
              och de grundläggande friheterna. Det är okej bara det finns lagstöd.
              Men det finns inget lagstöd för detta. Vad man gör är alltså olagligt.
              Som vi tidigare pratade om är det tjänstefel och därmed även brottsbelagt
              i brottsbalken. Vi pratar alltså om brottslig verksamhet. Och
              vi ska ge tillstånd att fortsätta med den här verksamheten fast
              då legalisera den.
            </seg>
            <seg xml:id="i-3466a7faecde3264-0">
              Det är en organiserad verksamhet som blir organiserad brottslighet.
              När det är organiserad brottslighet brukar det inte vara så att
              vi i kammaren säger: Nu har ni sysslat med den organiserade brottsligheten
              så länge att vi borde legalisera den. Det är inte den gängse vägen.
              Det är fullständigt bisarrt.
            </seg>
            <seg xml:id="i-cf4b650ecf45a043-0">
              Vad man också har gjort är att man har lagrat trafikdata. Det
              har sagts att det här inte kommer att lagras, men man har redan
              lagrat trafikdata som är användbara. Det är inte hela biten, och
              det kommer som sagt att bli värre. Men man har ändå lagrat. Med
              tanke på lagförslaget: Man undrar hur Rapport hade kunnat få de
              här uppgifterna. Vad som har hänt är att Rapport har använt sig
              av meddelarfriheten som, som jag sade, inte längre kommer att
              vara möjlig att använda sig av.
            </seg>
            <seg xml:id="i-39f44746db731499-0">
              Det är en väldigt bra lösning. Då kommer vi inte att få reda
              på alla de här problematiska sakerna med FRA därför att man inte
              kan använda sig av meddelarfriheten därför att den inte finns.
              Det är ju alldeles utmärkt, då har vi löst det problemet, kan
              man tycka. Jag personligen skulle hellre se att vi kunde ha en
              fri press som kunde kontrollera vad som har sagts. Det är min
              personliga åsikt.
            </seg>
            <seg xml:id="i-1be7274dbdbff196-0">
              Tillbaka till kontroll jag tänkte nämna något om det, men det
              är väldigt otydligt vilka kontrollförslag som kommer att komma
              efter en återremiss. Med tanke på att det bara, om jag inte läst
              fel, krävs en tredjedel för att återremittera ärendet lär det
              bli en återremiss. Det återstår att se. Men det är i varje fall
              väldigt tydligt att kontroll inte verkar vara det som FRA först
              och främst ställer upp på. Vi har redan i dag kontroll av att
              lagar upprätthålls. Helt tydligt har man inte lyckats upprätthålla
              de här lagarna, och det har inte varit någon kontroll av att så
              skulle ha skett.
            </seg>
            <seg xml:id="i-15fd97f734c2bf58-0">
              Sedan tänkte jag att vi skulle titta lite på lagtexten, det som
              är förslag till beslut. Det står i förslaget till lag om ändring
              i lagen om försvarsunderrättelseverksamhet i 1 §: Försvarsunderrättelseverksamhet
              skall bedrivas till stöd för svensk utrikes-, säkerhets- och försvarspolitik
              samt i övrigt för kartläggning av yttre hot mot landet.
            </seg>
            <seg xml:id="i-2ec3504222d3448a-0">
              Den ska alltså ske till stöd för svensk utrikes-, säkerhets-
              och försvarspolitik. Det kan vara värt att veta. Vad är då den
              svenska utrikes-, säkerhets- och försvarspolitiken? Det är en
              bra fråga. Då kan man undra vad som står om den i propositionen.
              Vad står det om den svenska utrikes-, säkerhets- och försvarspolitiken
              i propositionen? Jag tog mig friheten att skriva av det. Här förklarar
              man vad yttre hot är. Det är i propositionen som det rimligtvis
              ska definieras vad yttre hot är, för det är den som är en del
              av förarbetet till det som ligger till grund för det vi som sedan
              beslutar om. Där står det: Det är därför angeläget att försvarsunderrättelseverksamheten
              kan nyttjas mot hela den vidgade säkerhetspolitiska hotbilden
              till nytta för en bredare krets av underrättelsemottagare. För
              att täcka in hela det komplexa hotspektrumet med betydande inslag
              av icke-militära och icke-väpnade hot föreslår regeringen att
              verksamheten ska avse yttre hot oavsett dess karaktär och ursprung.
              Därmed omfattas hela den säkerhetspolitiska hotbilden.
            </seg>
            <seg xml:id="i-0704840dc75a7c98-0">
              Vidare skriver man: Begreppet yttre hot är vidsträckt och måste
              också vara det för att ge utrymme för nödvändig flexibilitet och
              förmåga att anpassa verksamheten efter nya företeelser.
            </seg>
            <seg xml:id="i-2c32eae0e23ed2e4-0">
              Det här ska alltså anpassas efter nya företeelser när de dyker
              upp. Då slipper vi återvända till kammaren, det är ju så komplicerat.
            </seg>
            <seg xml:id="i-1791413b76c95df3-0">
              Vad finns det för andra delar? Vi pratar som sagt om den svenska
              säkerhetspolitiken, yttre hot, vad som i det perspektivet står
              om den svenska säkerhetspolitiken. I den delen står det i propositionen:
              Det finns också en rad andra fenomen som kan påverka Sveriges
              säkerhet negativt och i vissa fall få säkerhetspolitiska konsekvenser.
              Hit hör till exempel olika typer av försörjningskriser, ekologiska
              obalanser, miljöhot, etniska eller religiösa konflikter, stora
              flykting- eller migrationsrörelser samt ekonomiska utmaningar
              i form av valuta- och räntespekulationer. Snabba, effektiva och
              samordnade åtgärder från statsmakternas sida för att möta denna
              typ av hot eller påfrestningar kan i många fall underlättas av
              den förvarning och analys som en effektiv underrättelseverksamhet
              kan bidra med.
            </seg>
            <seg xml:id="i-c2f2f5681b639739-0">
              Det här är alltså det som vi pratar om i den inledande paragrafen
              vad den svenska säkerhetspolitiken grundar sig på. Det har diskuterats
              att kammaren ska tillkännage något om en inskränkning, eller om
              det skulle vara en utvidgning, jag vet inte. Men kammaren skulle
              tillkännage något. Eller förslaget kanske skulle komma tillbaka
              till kammaren, och då skulle kammaren tillkännage någonting. Där
              skulle det vara med inskränkningar, och då kanske inte just det
              här skulle bli verklighet. Men faktum kvarstår att själva beslutet
              ändå tas. Vi kommer att få avlyssning, och kanske finns det några
              kontrollmekanismer, men meddelarfriheten ryker.
            </seg>
            <seg xml:id="i-5005e53af43843d7-0">
              Vad finns det för andra problem här? Det finns faktiskt fler
              problem, tro det eller ej. Det finns till exempel problem med
              den mänskliga faktorn och med läckor. Det kan hända sig att någon
              gör ett misstag någon gång. Det är mänskligt. Vad händer då? Jo,
              då händer att uppgifterna och programmeringen, när man skriver
              in vilka typer av sökkriterier det ska vara och hur urvalet ska
              ske, kan människor givetvis påverka. Vad kommer att ske då? Jo,
              det kommer att bli problem. Vi kommer att få läckor, och man sitter
              på en apparat som får tillgång till allt detta.
            </seg>
            <seg xml:id="i-375a0083aca567bf-0">
              Jag ska inte gå in på frågan om vem som skulle kunna utnyttja
              ett långtgående övervakningssystem och om vi kommer att få någon
              annan som sitter vid makten och har andra tankar utan i stället
              diskutera återremissen lite, det som är det nya.
            </seg>
            <seg xml:id="i-7c3adabd33043037-0">
              Jag tyckte att det var intressant att Annie Johansson nämnde
              att s får en fribiljett med det här förslaget och att det är bra
              med återremissen. Men det handlar ju inte om det. Det är klart
              att det handlar om att s får en fribiljett. De har tidigare varit
              för, och nu är de emot och kan rösta för avslag, vilket är den
              enda rimliga linjen. Det är sjyst att de får möjlighet att göra
              det, tycker jag.
            </seg>
            <seg xml:id="i-f7a0c71571d4b278-0">
              Jag hoppades att det här skulle innebära någon form av omsvängning,
              att Socialdemokraterna kanske långsamt var på väg att ändra sig
              så att de kunde rösta för avslag nu och kanske komma med en bättre
              linje sedan. Det får vi väl se.
            </seg>
            <seg xml:id="i-209e24b7762baef5-0">
              Men faktum kvarstår: Det är alliansen som ger s fribiljett när
              man lägger fram det här förslaget! Det är ju det som det handlar
              om. Och Annie Johansson verkar bidra till det genom att sedermera
              rösta igenom ett förändrat förslag. Det är möjligt att det skiljer
              hela oceaner mellan henne och Socialdemokraterna. Det är bara
              att konstatera att de har velat ha ett avslag, och hon ville i
              första hand inte ha ett avslag. Om det är en ocean vet jag inte,
              men det kan diskuteras.
            </seg>
            <seg xml:id="i-43f137be6ffcadb4-0">
              Slutligen har jag förstått att det är så att det hela eventuellt
              kommer att återremitteras, och så ska försvarsutskottet samlas
              i morgon, har det sagts mig. Det är lite lustigt. Jag roade mig
              med att läsa riksdagsordningen också när det gäller hur man sammankallar
              utskott. Det är ju faktiskt så att mötet bör anslås minst kl.
              18 dagen före i riksdagen, och kallelsen ska ha gått ut till alla
              ledamöter och suppleanter.
            </seg>
            <seg xml:id="i-b51b8f55e1806d75-0">
              Det här är ju kanske lätt gjort. Vi tar beslutet om återremiss
              kl. 9, och sedan går kallelsen ut med direktpost till ledamöternas
              postfack. Men vad händer om någon råkar vara hemma? Måste det
              vara till ledamotens tjänsterum? Det innebär i praktiken att man
              rundar möjligheten att ha en riktig debatt i utskottet. Man försöker
              få igenom det så snabbt som möjligt genom att forcera och utnyttja
              alla kryphål i riksdagsordningen i så fall för att snabbt ta ett
              försvarsutskottsbeslut.
            </seg>
            <seg xml:id="i-a95f09d0bb0f5fe2-0">
              Jag kan inte säga att det definitivt blir så att försvarsutskottet
              kommer att samlas i morgon och göra det här, men om det är så
              tycker jag att det är fruktansvärt att man inte ens kan lägga
              lite tid på att låta bli att runda riksdagsordningen på ett väldigt
              konstigt sätt.
            </seg>
            <seg xml:id="i-3a920da69f714140-0">
              Sedan gäller det också om förslaget kommer upp sedan igen på
              kvällen. Det står att varje betänkande från utskottet det kommer
              att bli ett nytt betänkande i så fall ska bordläggas minst två
              gånger. Det kan inte rimligtvis komma upp samma dag. Då är frågan:
              Hur snabbt kan man forcera det? Man kan i undantagsfall göra så
              att man använder bara en bordläggning, och sedan går man snabbt
              och har många sammanträden. De ska egentligen också sammankallas
              en viss tid i förväg och så, men det finns några små undantagsfall
              när synnerliga skäl råder. Man kommer att kunna utnyttja i princip
              alla kryphål och alla konstiga synnerliga skäl som finns i riksdagsordningen
              och runda den också för att snabbt driva igenom någonting som
              man inte har haft tillfälle att förbereda.
            </seg>
            <seg xml:id="i-b3c1f6de661932ee-0">
              Det skulle kunna vara så. Jag säger så bara för att det ska vara
              tydligt att om vi kommer att få ett beslut före sommaren om det
              här om det alltså blir en återremiss och vi sedan får ett beslut
              före sommaren är det väldigt tydligt vad folk har sysslat med.
              Jag önskar verkligen att så inte är fallet.
            </seg>
            <seg xml:id="i-69f60ab46a1665cb-0">
              Med allt det här sagt vill jag i varje fall, något bedrövad över
              att beslutet ser ut att bli dåligt men ändå väldigt stolt, yrka
              avslag på regeringens proposition.
            </seg>
          </u>
          <note xml:id="i-08866e02f4ae2c81-0">
            I detta anförande instämde Gunvor G Ericson, Mehmet Kaplan och
            Jan Lindholm (alla mp).
          </note>
          <note type="speaker" xml:id="i-4490d2d13f7a4b9a-0">
            Anf. 195 JAN LINDHOLM (mp):
          </note>
          <u who="jan_lindholm_ff5f4c" xml:id="i-c7174b8e7940b85a-0">
            <seg xml:id="i-47760ff99349f38d-0">
              Fru talman! Jag vill börja med att bara säga att den ståndpunkt
              som min partikamrat Lage Rahm nyligen anförde som sin personliga
              också är Miljöpartiets ståndpunkt.
            </seg>
            <seg xml:id="i-db4783b60a4f91a1-0">
              När det nu är så många som har talat i det här ärendet kan man,
              fru talman, säkert fråga sig: Vad mer kan tillföras?
            </seg>
            <seg xml:id="i-b76cc9224228e6fa-0">
              Jag tänkte så här när jag satte upp mig på talarlistan: Det kanske
              inte i första hand är sakargumentationen som varje ledamot väljer
              att använda sig av, utan det kanske är själva det faktum att det
              är så många som vill redovisa sin uppfattning i just den här frågan
              som är det centrala, det viktiga.
            </seg>
            <seg xml:id="i-4efc55aab1c8f3e8-0">
              Eftersom vi under de senaste dagarna har fått höra att det finns
              många ledamöter bland regeringens stödtrupper här i kammaren som
              egentligen inte gillar det här förslaget det har vi här i dag
              fått se tydliga bevis för men som trots det har känt sig mycket
              hårt pressade och kanske tvingade att rösta för förslaget mot
              sin redovisade vilja blir den representativa demokratin för åskådarna
              och för människor ute i samhället ganska svår att förstå. Då är
              det viktigt att många ledamöter ändå väljer att redovisa sina
              bevekelsegrunder här i kammaren, de grunder som förmår dem att
              faktiskt rösta emot sin övertygelse. Jag tror att det är viktigt.
              Vi ledamöter har ju faktiskt ett gemensamt intresse, oavsett vilken
              åsikt vi har i just den här frågan, nämligen att gemensamt försöka
              vårda de demokratiska institutionerna och de demokratiska instrumenten.
            </seg>
            <seg xml:id="i-1af67c49f84e76d7-0">
              Jag kommer lite senare att försöka kommentera en del av det som
              har sagts här från olika håll.
            </seg>
            <seg xml:id="i-f49f02e3c46906a5-0">
              När jag nu går vidare vill jag först säga att jag har fått den
              information som jag har skaffat mig till underlag för det jag
              kommer att säga från pensionerade män från försvaret. Jag har
              fått den från civilanställda. Jag har fått den från människor
              som arbetar inom privat industri med datakommunikation och även
              från personer som jobbar inom säkerhetstjänsten. De har kunnat
              informera mig, därför att det fortfarande har varit möjligt. Vi
              har diskuterat det, och det är inte säkert att jag som företrädare
              för ett politiskt parti i riksdagen, som riksdagsledamot, skulle
              ha kunnat få den informationen om den här lagen hade varit genomdriven.
            </seg>
            <seg xml:id="i-6f8c6c6583af7168-0">
              Det innebär att lagen i sig visar väldigt tydligt att möjligheterna
              för relevanta beslutsunderlag för de demokratiskt valda, de förtroendevalda
              i riksdagen, skulle förändras om den här lagen genomfördes i mitt
              tycke till det sämre.
            </seg>
            <seg xml:id="i-67b181f66307a997-0">
              Trots det som har hänt här i kammaren i dag håller jag fast vid
              mitt yrkande när det gäller punkt 1, själva lagförslaget, och
              föreslår att lagen inte antas utan att den alltså avslås.
            </seg>
            <seg xml:id="i-fc1c823043c68390-0">
              Jag är också, fru talman, övertygad om att oavsett vad som nu
              händer vid morgondagens omröstning i kammaren representerar det
              här ärendet en sorts milstolpe i svensk demokrati, för det är,
              som många har sagt här, länge sedan så många människor engagerade
              sig i ett riksdagsärende. Riksdagen är ju ganska perifer för de
              flesta. Det är länge sedan så många människor insåg att det faktiskt
              är viktigt att i någon form delta i beslutsfattandet. Det är ju
              vad man gör när man är så här aktiv.
            </seg>
            <seg xml:id="i-8c9be162a1ab0ac1-0">
              Frågan om hur elektronisk kommunikation kan användas och hur
              den kan utvecklas och också missbrukas är vad jag har förstått
              en väldigt viktig fråga bland många, särskilt de unga. Jag ser
              att den unga generationen verkligen är engagerad. Kanske är rätten
              till fri och okontrollerad kommunikation en lika viktig fråga
              för 2000-talets unga generation som Vietnamfrågan var för min
              ungdomsgeneration på 1960-talet.
            </seg>
            <seg xml:id="i-9be84a794a54f3bf-0">
              Tiderna har ju förändrats. Vi som var unga på 1960-talet valde
              att gå i oändligt långa demonstrationer. Det var vårt sätt att
              manifestera. Då kanske dagens unga i stället väljer att helt enkelt
              agera parlamentariskt och byta ut riksdagsledamöter efter nästa
              val. Det är möjligt att det kanske är en effektivare metod än
              den vi använde för 40 år sedan.
            </seg>
            <seg xml:id="i-db2b3352c76e0447-0">
              Jag förnekar inte, fru talman, att det finns, att det kan finnas
              eller att det kan uppstå hot mot vårt land som kräver åtgärder
              i likhet med dem som det här lagförslaget innehåller. Jag är också
              väldigt mån om rikets, landets, och vår säkerhet våra individers
              och medborgares säkerhet. Men jag menar att lagförslaget inte
              är proportionerligt mot den hotbild som presenteras. Det måste
              finnas en relevans mellan de åtgärder man föreslår, de kostnader
              de innebär och de mål man avser att nå.
            </seg>
            <seg xml:id="i-557f9acd685cd013-0">
              Jag menar att de förändringar som sker i våra ekosystem, inom
              geologins, hydrologins och meteorologins områden och på alla övriga
              ställen i naturen som följd av klimatets förändringar är det stora
              hot som vi har att se framför oss. Det har vi egentligen hört
              försvarsministern också indirekt presentera när han beskrev att
              det i första hand handlar om hot mot det civila samhället. Försörjningssvårigheter
              och sådant lyfte han fram.
            </seg>
            <seg xml:id="i-5c5938771aa9211d-0">
              Jag tycker alltså att det talas alldeles för lite om just de
              här sakerna. Det jag ser som ett av de största hoten när det gäller
              de förändringar som kommer i klimatförändringens spår är att vi
              inom några få årtionden kommer att se stora folkvandringar. Dem
              behöver vi faktiskt förbereda oss för.
            </seg>
            <seg xml:id="i-76780e3d7b146de9-0">
              Det är självklart så att en ökad kamp om allt knappare resurser
              i världen kommer att leda till extrem protektionism. Det kanske
              leder till farlig nationalism i vissa delar av världen. I förlängningen
              kan sådant naturligtvis leda till sådan form av extremism som
              vi har vant oss att förknippa med hot. Men det går ju att välja
              olika vägar för att angripa hot av alla slag.
            </seg>
            <seg xml:id="i-3c1586ec172ee762-0">
              Jag menar att det ska baseras på realistiska bedömningar om det
              finns ett hot mot Sveriges säkerhet, och jag är inte beredd att
              offra medborgarnas personliga integritet i den omfattning som
              föreslås i den här lagstiftningen för att bekämpa ett i mitt tycke
              överdrivet hot. Jag har inte fått någon förändrad uppfattning
              efter de inlägg som har gjorts i den här debatten. Ingen har egentligen
              kunnat redovisa dem i någon mer detaljerad form.
            </seg>
            <seg xml:id="i-837f94336f07e962-0">
              För mig är individens integritet inte bara ord utan en grundläggande
              demokratisk princip. Var och en har rätt till ett skyddat privatliv
              utan att ens behöva motivera sig. För mig är det en självklarhet
              att värna den rättigheten.
            </seg>
            <seg xml:id="i-2def73be91b9eea3-0">
              Försvarets radioanstalt kommer endast att ha det vaga begreppet
              yttre hot att hänga upp sitt arbete på. Det innebär att FRA och
              regeringen ges rätt fria möjligheter att tolka vad som menas med
              det yttre hotet. Mycket av debatten har ju handlat om det. Det
              kan mycket väl inkludera allt från flyktingströmmar, som jag talade
              om, till delar inom biståndsverksamheten och något så vanligt
              som till exempel fildelning.
            </seg>
            <seg xml:id="i-48fcba6d74cdef64-0">
              Förslaget innebär ett intrång i människors privata liv som är
              grövre än godtyckligt. Det innebär faktiskt ett systematiskt och
              allomfattande intrång i allas privatliv. Genom historiens gång
              har vi sett många exempel på att statlig avlyssning och registreringsförmåga
              har missbrukats. De tekniska system som regeringen nu är på väg
              att installera kommer de facto att avlyssna hela svenska folket,
              även om det finns representanter från allianssidan som hävdar
              att det inte är så. Men det är fakta.
            </seg>
            <seg xml:id="i-ab72e1f3947b14e9-0">
              Att vi numera kan bugga, eller lyssna och spåra med hjälp av
              tekniska system gör det ju faktiskt inte mindre osmakligt eller
              motbjudande än äldre tiders angiveri som fanns i till exempel
              öststater. På den tiden var vi faktiskt alla överens om att det
              var fel och odemokratiskt. Då kan man undra hur det kan komma
              sig att så många svenska politiker numera accepterar den typen
              av intrång i privatlivet, för någon skillnad i intrång är det
              inte.
            </seg>
            <seg xml:id="i-0ed4f8573c65a124-0">
              De stora IT-bolagen gillar inte det här förslaget. Några har
              redan sagt att de kan flytta verksamhet från Sverige om lagen
              blir verklighet. Nu tillhör inte jag dem som tycker att man ska
              böja sig för hot från näringslivet, men jag tycker definitivt
              att man ska lyssna på dem.
            </seg>
            <seg xml:id="i-edb24bf056d2429f-0">
              Globaliseringen, inte minst på IT-området, innebär att det kommer
              att vara en ytterst liten del, om ens någon, som kommer att undgå
              att nagelfaras av FRA:s kontroll. Vi vanliga medborgare kommer
              att få all vår kommunikation genomsökt efter ord, orddelar eller
              andra komponenter i texten eller det talade som FRA efter de överenskommelser
              och tillstånd de får väljer att på något sätt betrakta som signaler
              som säger att det kan finnas information eller förändringar i
              informationen som kan behövas för att man ska kunna klara uppdraget
              att ge stöd till svensk utrikes-, säkerhets- och försvarspolitik
              eller kartlägga andra yttre hot mot landet. Det råder ingen tvekan
              om att det förhåller sig på det sättet.
            </seg>
            <seg xml:id="i-c76aafd35ee7a86d-0">
              Vad är det då man inte kan tolka in i det här vida begreppet,
              information som kan behövas till stöd för svensk utrikes-, säkerhets-
              och försvarspolitik samt i övrigt för kartläggning av yttre hot
              mot landet? Vad är det för någonting? Det är svårt att hitta det
              som inte kan ingå här.
            </seg>
            <seg xml:id="i-d4f64da73b8d67fb-0">
              Självklart kan det exempelvis tolkas så vitt som att Sverige
              har behov av att veta vilka personer som medborgare har kontakt
              med i ett land där man ser att det kan finnas aktiviteter som
              kan hota vårt land. Det skulle rent hypotetiskt kunna vara Pakistan,
              Laos, Afghanistan eller något sådant land där det uppstår en förändring
              som man betraktar som ett hot.
            </seg>
            <seg xml:id="i-d28ad72d8f07b625-0">
              Det togs ett exempel i debatten tidigare, nu minns jag inte om
              det var folkpartisten som nämnde kreditmarknaden. Det finns ju
              få verksamheter som är så känsliga för förändringar och instabilitet.
              De är väldigt snabba med att undersöka sådant med de lokala kontakter
              de har. I sådan kommunikation är det svårt att undvika att använda
              begrepp som fångas upp i systemet. Självklart kommer finansmarknaden
              att vara en av de tätast övervakade.
            </seg>
            <seg xml:id="i-ba04cea3e53797b1-0">
              Lika illa är det om man skulle råka ha ett fadderbarn i något
              av de här länderna. Vågar man fortsätta att ha kontakt per telefon?
              Kan man skicka ett mejl? Det är klart att om man är orolig för
              en samhällsförändring som sker där och som kan utgöra ett hot
              för det här fadderbarnet kommunicerar man om det. Och det kan
              ju missförstås och vara allvarligt både för ens egen säkerhets
              skull och inte minst för fadderbarnets säkerhets skull.
            </seg>
            <seg xml:id="i-77164c45b22fb230-0">
              Information är en handelsvara som säkerhetstjänsterna delar med
              varandra över världen. Har man ett fadderbarn i Sudan har man
              ingen aning om vilken säkerhetstjänst som i framtiden kommer att
              använda den information som finns i mina oroliga kontakter med
              familjen där nere. Där kan naturligtvis begrepp som kan vara intressanta
              för spaning finnas med.
            </seg>
            <seg xml:id="i-7fa7d094877d2cbf-0">
              I regeringens proposition kan man läsa följande: Förutom militära
              hot kan det handla om internationell terrorism eller annan mycket
              allvarlig gränsöverskridande brottslighet. Sökbegreppen som används
              får inte rikta sig mot en enskild person om det inte finns synnerliga
              skäl.
            </seg>
            <seg xml:id="i-963d14c705802f86-0">
              Det här påstås ge en sorts ökad säkerhet. Men de experter jag
              har haft kontakt med menar att det inte alls handlar om någon
              ökad säkerhet för individen eftersom de sökbegrepp som man måste
              använda för att klara sin uppgift också finns i civil kommunikation.
              Eftersom de här organisationerna eller de nätverk som skulle utgöra
              hoten faktiskt består av enskilda individer finns det ingen skillnad
              mellan de spår som privatpersoner lämnar efter sig och de som
              ingår i de tänkta nätverk som kan vara hotbilder.
            </seg>
            <seg xml:id="i-fff2767f0383be6b-0">
              Man kan också läsa på ett annat ställe i propositionen att en
              viktig avgränsning är att kommunikation där både avsändare och
              mottagare finns i Sverige men som passerar Sveriges gräns av rent
              tekniska skäl inte ska omfattas. Det hävdar de experter jag har
              kontaktat är en åtskillnad som är omöjlig att göra.
            </seg>
            <seg xml:id="i-953c282f8f4a979a-0">
              Dessutom är det så att de individer som skulle utgöra den här
              hotbilden, vare sig de ingår i ett mindre, begränsat terroristnätverk
              eller i något större system som på något sätt skulle hota Sverige
              genom något större försörjningssystem
            </seg>
            <seg xml:id="i-acf895028a4735be-0">
              (ANDRE VICE TALMANNEN: Ursäkta, är Jan Lindholm medveten om att
              det nu är 50 procents överträdelse av begärd talartid?)
            </seg>
            <seg xml:id="i-fb20faf8707bcd08-0">
              Jag är medveten om att klockan går. Tack, fru talman!
            </seg>
            <seg xml:id="i-d21121ad36eedd34-0">
              De experter jag har varit i kontakt med hävdar alltså att det
              inte är möjligt att göra en sådan avgränsning eftersom de personer
              som ingår i den här typen av nätverk eller organisationer, om
              det nu skulle vara större sådana, inte är okunniga. De har stor
              kunskap om hur spaning går till. De har också stor kunskap om
              hur man kan försvåra och till och med omöjliggöra spaning. Det
              är kunskap som vi inte har.
            </seg>
            <seg xml:id="i-6ec4d7f10606ebc4-0">
              Det är fel att tro att sådana individer och organisationer inte
              är bekanta med ip-spoofing, boot nets , zombiemaskiner och VPN-tunnlar.
              Det är saker som jag inte är bekant med, men jag har fått hjälp
              av experter. Experter har gett mig exempel på tekniker, kryptering,
              som kan användas. Experter på spaning och den typen av informationsinsamling
              menar att dessa grupper kan detta mycket väl. Det är inte möjligt
              att hindra dem. De använder tekniken för att gå runt systemen.
              Det är också därför som slutsatsen är att de möjligheter som Försvarets
              radioanstalt får med förslaget inte innebär att man kommer att
              klara uppgiften.
            </seg>
            <seg xml:id="i-ef3dd9a9d2d85d36-0">
              Det finns alltså stora möjligheter för den som så önskar att
              gömma sig på olika sätt. Ett enkelt sätt som jag tror att de flesta
              är medvetna om är att alla som i sitt hem har ett trådlöst nätverk
              faktiskt kan få det kapat. Det innebär att vem som helst av er
              som har det hemma kan stå som avsändare för den information som
              individer i de farliga nätverken skulle vilja använda för att
              kommunicera. Det innebär också att vem som helst i den här lokalen
              kan från FRA:s sida uppfattas som avsändare till sådan information
              om de lyckas lösa krypteringarna. Det finns oerhört många möjligheter
              för den som så önskar att kringgå detta.
            </seg>
            <seg xml:id="i-a14e0d6bf06d8a7c-0">
              Fru talman! Jag är medveten om att tiden går. Jag hade några
              saker jag hade velat ta upp, men jag måste ändå innan jag slutar
              något lite kommentera att företrädarna för majoriteten det inbegriper
              såväl ministern som flera personer här, Allan Widman och Hans
              Wallmark har använt sig av en tråkig debatteknik. Man har odlat
              bilden av att kritikerna till förslaget skulle tro att läsning,
              spårning, innebär att folk ska titta på detta. Man försöker förlöjliga
              kritikerna på det sättet. Det är ingen av oss som har satt oss
              in i det här som tror att det går till så. Vi är alla väl medvetna
              om Lage Rahm redogjorde för de tekniska systemen att det sker
              i många led. Meddelandet kommer att skannas av i ett första steg
              där något hittas. Det kan innebära en informationsförändring eller
              något som är intressant. När det upptäcks kommer det inte in människor
              i nästa steg heller. Det finns programvaror det är ytterligare
              ett kapitel jag hade kunnat ta upp som är konstruerade för att
              spåra nyanser i människors röster eller nyanser i hur texter förändras.
              Det sker i datorer. När datorer hittar något som kan vara av värde
              går det vidare till nästa steg i systemen. Det är först långt
              ned i systemet som någonting eventuellt hamnar som ett papper
              i handen på en individ.
            </seg>
            <seg xml:id="i-f124ab449594b071-0">
              Det är tråkigt att man använder en sådan nidbild av kritiken.
              Vi har faktiskt inte alls så dålig kunskap. Det kanske fanns folk
              på 60-talet som ansåg att det skulle gå till så, men i dag är
              det en helt annan sak.
            </seg>
            <seg xml:id="i-a8633c77fbf873ae-0">
              Jag tycker också att det är lite synd att man från ministerns
              sida i huvudsak pratar om det som inte är aktuellt i debatten.
              Vi är överens om att det visst är viktigt att vi ser till att
              vi har de verktyg vi behöver för att hantera vårt land. Vi är
              kritiska mot just det här lagförslaget, hur det är utformat och
              de brister som det har. Då är det det vi vill diskutera, inte
              alla andra möjliga förslag som finns som kan ha fördelar och nackdelar.
            </seg>
          </u>
          <note xml:id="i-ebe29e2500b6d3f5-0">
            I detta anförande instämde Lage Rahm, Mehmet Kaplan och Gunvor
            G Ericson (alla mp).
          </note>
          <note type="speaker" xml:id="i-0eae24ec84042889-0">
            Anf. 196 GUNVOR G ERICSON (mp):
          </note>
          <u who="jan_ericson_aca06f" xml:id="i-cfcb743484f05bc1-0" next="cont">
            <seg xml:id="i-687dbfeb7695a984-0">
              Fru talman och tappra åhörare! Jag instämmer i Peter Rådbergs
              anförande och i mina övriga partikamraters anföranden. Jag har
              lyssnat på debatten från och till i kammaren och från och till
              på mitt rum. Jag har förundrats över den rädsla som har funnits
              i det som har sagts här. Det är rädsla för terrorism och hot.
              Jag undrar vad det är för hot man egentligen avser.
            </seg>
            <seg xml:id="i-87bbc2b2bb9ad25c-0">
              Tack alla ni som har mejlat och kontaktat oss ledamöter. Ett
              stort tack till er. Ni har försökt att lyfta fram vad det här
              lagförslaget egentligen innebär.
            </seg>
            <seg xml:id="i-689f17aded71a5de-0">
              Jag ställde under gårdagen frågor till mina två sörmländska kolleger
              i riksdagen, Liselott Hagberg, som nyss satt talman här, och Roger
              Tiefensee. Visst handlar det om enskilda ledamöter, men det handlar
              också om hur våra partier och framför allt hur dessa två partier,
              Folkpartiet och Centerpartiet, kan gå med på förslaget. Hur kunde
              processen fram till i dag se ut som den gjorde? Vi har nyss sett
              vissa piruetter i kammaren. Jag uppskattar de ledamöter som säger
              att de inte accepterar det liggande förslaget. Men ändrar det
              någonting i sak? Jag uppfattade att ministern sade att det skulle
              ges ett särskilt uppdrag till Datainspektionen med en referensgrupp
              med personer från riksdagspartierna. Det var någon kommitté som
              utifrån integritetsaspekter, utöver det råd som finns beskrivet
              i betänkandet från utskottet, också skulle bestå av parlamentariker
              och som skulle se över frågan.
            </seg>
            <seg xml:id="i-14fddf2285a9039e-0">
              Men lagen ändras inte. Om jag har förstått det nya som kom upp
              under debatten rätt är det inte någon ändring i lagförslaget utan
              det är en ändring av vissa tillägg som ska bevaka det här på något
              sätt eventuellt att. Vad det egentligen är vet vi inte just nu.
            </seg>
            <seg xml:id="i-072c1961674fb7cb-0">
              Hur processen kommer att ske, om det blir återremiss i morgon,
              vet vi inte heller just nu. Risken finns, som Lage Rahm mycket
              väl beskrev, att det blir ett snabbt återkallande av utskottet
              och ett sammanträde som kanske bara tar fem minuter, och sedan
              försöker man driva igenom ett beslut i morgon eftermiddag i alla
              fall. Det känns för mig märkligt. Om det är så att processen har
              pågått länge, varför inte göra det ordentligt så att vi får ett
              förslag som en stor, bred majoritet i riksdagen kan ställa sig
              bakom? Där är vi inte nu.
            </seg>
            <seg xml:id="i-af5a8bde14ed5136-0">
              Det lagförslag som vi nu har att ta ställning till står inte
              i proportion till det som behövs. Att rädsla för terrorism ska
              resultera i att även vanliga människors mejl och telefontrafik
              övervakas är inte rimligt. Den som verkligen vill undanhålla information
              kan göra det via kryptering eller andra tekniska sätt, även med
              det här lagförslaget. Men vanliga människors mejltrafik kommer
              att filtreras. Ett övervakningssamhälle stärker inte de mänskliga
              rättigheterna. Det skapar bara en större misstro mot stat och
              myndigheter.
            </seg>
            <seg xml:id="i-297fba40aa618b74-0">
              För mig är individens integritet inte bara en hjärtesak utan
              en grundläggande demokratisk princip.
            </seg>
            <seg xml:id="i-3a343ccfc73b26a5-0">
              Jag önskar att alla röstar nej till denna lag.
            </seg>
          </u>
          <note xml:id="i-40503a0ada885be6-0">
            I detta anförande instämde Mehmet Kaplan, Jan Lindholm och Lage
            Rahm (alla mp).
          </note>
          <note xml:id="i-54ba21150960f760-0">
            Anf. 197 GUNILLA WAHLÉN (v):
          </note>
          <note xml:id="i-ddcfe729025cb8ed-0">
            Fru talman! Jag vill inleda med att yrka avslag under punkt 1
            i förslaget om lag om signalspaning. Jag instämmer även i Vänsterpartiets
            ledamöter Alice Åströms, Kalle Larssons och Wiwi-Anne Johanssons
            anföranden som har anförts under dagens lopp och övriga oppositionskamrater
            i denna kammare.
          </note>
          <u who="jan_ericson_aca06f" prev="cont" xml:id="i-199dcfc20e651580-0">
            <seg xml:id="i-e69143a0256f3063-0">
              Vi har, som ni vet, fått en mängd mejl från enskilda privatpersoner
              och från erkända experter från olika delar av världen. Vi har
              fått mejl där det står: Det är första gången som jag skriver till
              dem som representerar mig och min röst i riksdagen.
            </seg>
            <seg xml:id="i-f96b54fe4e5313cd-0">
              Jag har fått mejl som säger: Rösta mot, snälla!
            </seg>
            <seg xml:id="i-965ca869a06eb6cb-0">
              Jag kan inte låta bli att ta intryck av allt det som har kommit
              fram och engagemanget.
            </seg>
            <seg xml:id="i-a9f30234067ac7d6-0">
              Men det är inte bara enskilda och experter som har yttrat sig.
              Ledarskribenter har skrivit, till exempel:
            </seg>
            <seg xml:id="i-e573a0a91ba2b175-0">
              Förslaget är givetvis en kränkning mot integriteten. Det kommer
              att drabba alla svenskar, kanske främst de med utländsk bakgrund
              som ringer hem till släkten. Nu förvandlas de till övervakningsobjekt.
              Det är ett stort steg, övergången från övervakning av misstänkta
              till övervakning av alla.
            </seg>
            <seg xml:id="i-d7d885b522177f09-0">
              Alliansen offrar den personliga integriteten och yttrandefriheten
              i terrorbekämpningens namn. Källskyddet och meddelarfriheten är
              hotade.
            </seg>
            <seg xml:id="i-69e8b316455a48e8-0">
              Ja, så kan vi fortsätta i alla inlägg här i dag.
            </seg>
            <seg xml:id="i-07c9dddd30addb16-0">
              För en liten stund sedan hörde vi att det är för mycket politiskt
              spel. Det sade en moderat riksdagsledamot, Hans Wallmark, tidigare
              i denna långa debatt. Ja, och vem är det som spelar upp en hel
              föreställning en halvtimme senare i denna debatt? Jo, hans partikamrat
              och regeringsföreträdare i alliansregeringen, försvarsminister
              Sten Tolgfors.
            </seg>
            <seg xml:id="i-e3ae2520e7a1b0ba-0">
              Jag har stor respekt för Fredrick Federleys och Annie Johanssons
              inlägg för den personliga integriteten.
            </seg>
            <seg xml:id="i-93e7634723490bfd-0">
              Ja, nu har vi ett återremissyrkande där försvars- och säkerhetsministern,
              som ansvarar för FRA, föreslår att deras lagförslag ska förses
              med hängslen och livrem. Ingenting har ändrats i sak. Kontrollapparaten
              ska förses med ytterligare fler kontrollsystem och fler kontrollanter
              som ska kontrollera att lagen fungerar i verkligheten.
            </seg>
            <seg xml:id="i-6f824f35a470a959-0">
              Nej, det här duger inte. Förslaget måste avslås.
            </seg>
            <seg xml:id="i-aa04ddb298a65271-0">
              Till sist, fru talman, vill jag rikta ett stort tack till alla
              som engagerat sig för denna fråga som handlar om demokrati, rättssäkerhet,
              yttrandefrihet och personlig integritet. Tyvärr kan jag inte svara
              alla er som har hört av er, men ni ska veta att ni har gjort skillnad
              i denna debatt.
            </seg>
          </u>
          <note type="speaker" xml:id="i-e9b21602ee81d996-0">
            Anf. 198 FINN BENGTSSON (m):
          </note>
          <u xml:id="i-0049d2c34981f0bc-8" who="unknown">
            <seg xml:id="i-b4773096c97c210f-0">
              Fru talman! Jag har lyssnat till denna långa debatt om en ny
              lag om signalspaning i avvaktan på att mitt utskottsärende ska
              komma upp. Jag har begärt ordet efter att ha lyssnat till debatten
              från och till, och särskilt noterat delar av oppositionens beröm
              endast till dem i majoriteten som offentligt lyft fram sin tvehågsenhet
              inför beslutet att möjligen förkasta lagförslaget.
            </seg>
            <seg xml:id="i-fa83643b6135911d-0">
              Det är kanske inte så konstigt, men konstigare blir det när man
              analyserar en del av de argument som oppositionen för fram i debatten
              här i dag och som stöder sig på uttalanden som även en hel del
              av den vanligen seriösa mediala uppmärksamheten har fokuserat
              på i detta ärende.
            </seg>
            <seg xml:id="i-b059773bfdb2cfc4-0">
              Vi ledamöter som inte så medialt men väl mot medborgare och väljare
              låtit våra svåra överväganden i en svår och komplex fråga genomgå
              en grannlaga process, inför ett beslut där olika centrala värden
              för ett demokratiskt samhälle ska vägas mot varandra, beskylls
              indirekt för att vara enbart stödtrupper, fega, ryggradslösa,
              ja, till och med köpta. Det jag hört från denna talarstol. Av
              vem är vi köpta och för vad?
            </seg>
            <seg xml:id="i-08701fffe67a6725-0">
              Är det för att vi som underlag för en regering inte tror på alla
              oppositionens krokodiltårar i detta ärende? Eller är det enbart
              för att vi inte vill bagatellisera den rädsla för hotbilder mot
              vårt land som ibland lyfts fram? Eller är det för att vi helt
              enkelt står upp och stöder vår egen övertygelse i en sådan här
              fråga?
            </seg>
            <seg xml:id="i-29c27b71255c2c86-0">
              För mig verkar det som om man möjligen, utan alltför mycket av
              självkritik, avdömer en majoritet av majoritetens folkvalda riksdagsledamöters
              beslutsprocess. Då frågar jag mig: Med vilken rätt gör man detta,
              sätter sig själv på den högsta av moralens piedestaler och simpelt
              hänvisar alla oss andra folkvalda som bär upp ett riksdagsmandat
              och utgör ett regeringsunderlag till det förkastligas träsk?
            </seg>
            <seg xml:id="i-7ad7bd48dcd7e529-0">
              Fru talman! Vilken demokratisyn vittnar detta om? Man förringar
              den beslutsprocess som en stor mängd av denna kammares folkvalda
              ledamöter genomgår bara för att man har förutfattade meningar
              om regeringens politik på området. Och så väljer ni att inte kritisera
              den i sak utan att ifrågasätta våra motiv för att rösta, utan
              att rimligen kunna ha den minsta tillstymmelse till kunskap om
              hur våra individuella beslutsprocesser har gått till.
            </seg>
            <seg xml:id="i-7d620aab0b0c207d-0">
              Fru talman! Jag vill helst avhålla mig från att lyfta fram det
              hyckleri det skulle innebära om någon av er som har lyft fram
              detta mot oss om ni vinner regeringsmakten i framtiden inte står
              upp för att prompt avskaffa den lag som jag hoppas att vi i morgon
              äntligen reglerar på ett hittills oreglerat område, som är nog
              så viktigt.
            </seg>
            <seg xml:id="i-e20cc9391b3c3c37-0">
              Man kan åtminstone för klädsamhetens skull låta några av er redogöra
              för vilket som är alternativet för oss som har kommit till ett
              beslut. Ska Sverige lägga ned Försvarets radioanstalt? Eller ska
              vi fortsätta att finansiera en verksamhet som myndigheten själv
              bedömer som utsiktslös och som kostar lika mycket pengar som det
              jag brinner för, psykiatrin, varje år? Hur ansvarsfullt är detta
              sätt att hantera skattebetalarnas pengar?
            </seg>
          </u>
          <note type="speaker" xml:id="i-d02bf4a5929e7dc3-0">
            Anf. 199 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-c7174b8e7940b85a-1">
            <seg xml:id="i-981144837f3f8904-0">
              Fru talman! Det var intressant att höra Finn Bengtssons anförande,
              och jag måste bara säga att jag för min del inte anser att jag
              har bagatelliserat de problem som finns, den hotbild som ligger
              till grund för själva lagförslaget.
            </seg>
            <seg xml:id="i-308a6702684c6b5f-0">
              Däremot har jag svårt att förstå varför jag för mitt deltagande
              i debatten skulle ha intresse av att ta någon hänsyn till de individuella
              processer som alliansens ledamöter har haft för att komma fram
              till sina ställningstaganden. Jag tycker att det är en ganska
              privat sak hur var och en av oss sköter den processen.
            </seg>
            <seg xml:id="i-4b581a54497ec9e1-0">
              Jag vill hålla diskussionen så mycket som möjligt till sakfrågan.
              Jag är då väldigt nyfiken på vad den här kovändningen betyder
              och skulle gärna se att Finn Bengtsson kunde redovisa lite mer
              för kammaren vad som kommer att hända i morgon. Det skulle vara
              intressant. Samtidigt måste jag ställa frågan: Innebär det att
              allianssidan inte är samtalad? Jag tolkar det som att det ändå
              kanske finns en ledamot på allianssidan som inte kommer att stödja
              återremissen.
            </seg>
            <seg xml:id="i-05bf1edfd8bbe9a8-0">
              Jag vill också bara säga att vi som kritiserar det här har ganska
              sakliga motiv. Vi menar att lagförslaget inte klarar uppgiften,
              att det inte är särskilt kostnadseffektivt utan tvärtom ett gigantiskt
              slöseri, att det är tveksamt ur rättssäkerhetssynpunkt och att
              det innebär stora ingrepp när det gäller integriteten.
            </seg>
            <seg xml:id="i-87eee3a6d9575e5c-0">
              Finn Bengtsson frågar vad man vill göra i stället. Först och
              främst handlar det om, som har sagts här, att säga nej till förslaget.
              Men alternativet är att försöka hitta former där man riktar spaningsinsatserna
              tydligare än det här generella svepet.
            </seg>
          </u>
          <note type="speaker" xml:id="i-4b7130f2f0346621-0">
            Anf. 200 FINN BENGTSSON (m) replik:
          </note>
          <u xml:id="i-0049d2c34981f0bc-9" who="unknown">
            <seg xml:id="i-75aff51b6eee234d-0">
              Fru talman! Jag apostroferade inte nödvändigtvis Jan Lindholms
              uttalande om många av oss som stödtrupper, utan det var uttalandena
              om oss som fega, ryggradslösa och till och med köpta som jag ifrågasatte.
              Vi måste rimligen själva få komma till ett beslut utan att bli
              utsatta för den typen av påhopp, som tyvärr en del från ditt parti
              också har bistått med under den här debatten.
            </seg>
            <seg xml:id="i-56cb5f556de6aa2b-0">
              När det sedan gäller den andra och viktigare frågan blir jag
              imponerad över regeringens flexibilitet att till varje pris försöka
              nå ett samförstånd för ett ökat stöd för integriteten, som vi
              hörde försvarsministern rapportera under debattens gång. Det är
              klart att det är omöjligt för mig att fatta något bestämt beslut
              om hur den här processen fortsätter i morgon. Jag tycker ändå
              att det visar på en konstruktivitet att komma fram till någonting.
            </seg>
            <seg xml:id="i-6a4f1e16c5a0b02a-0">
              Jag ställde nämligen frågan, bland annat till Jan Lindholm som
              var uppe i talarstolen: Vad har ni för alternativ? Ska vi fortsätta
              att finansiera FRA med de drygt 500 miljoner kronor per år som
              vi mycket hellre kunde ha använt till psykiatrin? Miljöpartiet
              värnar ju annars så mycket om den. Ni kanske till och med övertrumfar
              oss ni har väl hur mycket pengar som helst.
            </seg>
            <seg xml:id="i-58fe2eae65e0569e-0">
              Om det ska finnas en sådan här spaning ska den vara effektiv
              det måste vara ett krav. Det kravet kan också ställas av våra
              väljare och våra medborgare. Därför har jag landat i att tycka
              att vi för tillfället har haft en väldigt god uppbackning av de
              förslag som har kommit under året, bland annat med Säkerhets-
              och integritetsnämnden, som har fattat ett beslut under senhösten
              och inför våren, där processen skulle ha fortsatt. Nu har detta
              stärkts ytterligare med en palett av åtgärder föreslagna av försvarsministern.
              Jag känner stor tillförsikt. Vi kan äntligen lagreglera ett oreglerat
              område.
            </seg>
            <seg xml:id="i-bba47fdfef7170b6-0">
              Min retoriska fråga går nu tillbaka: Vad är Jan Lindholms och
              Miljöpartiets alternativ till en reglering av ett viktigt område?
            </seg>
          </u>
          <note type="speaker" xml:id="i-65df630328b6283b-0">
            Anf. 201 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-c7174b8e7940b85a-2">
            <seg xml:id="i-bdc806b35ffa3947-0">
              Fru talman! Jag tycker att det är bra att få höra att Finn Bengtsson
              anser att verksamheten ska bedrivas effektivt. Det är en av våra
              stora angreppspunkter mot själva förslaget att det är att kasta
              pengar i sjön. De experter som har uttalat sig om lagförslaget
              är väldigt tydliga om att man med de här reglerna inte kommer
              att klara målet. Då är vi överens där i alla fall.
            </seg>
            <seg xml:id="i-cc5955de8bee9bbe-0">
              Jag skulle vilja bolla tillbaka frågan. Jag känner mig osäker
              om vilka signaler Finn Bengtsson skickar, både i sitt anförande
              och i sitt svar på min första replik. Jag vill gärna veta om det
              återremissförslag som har lagts fram här i dag har stöd även av
              Finn Bengtsson. Det skulle jag vilja veta, så att vi i natt kan
              känna oss lite trygga inför morgondagen. Det skulle ju öppna en
              möjlighet för justeringar.
            </seg>
            <seg xml:id="i-63591402aaf6e883-0">
              Nu tror vi från vår sida kanske inte att det kommer att hända
              så mycket att vi kan säga att det blir ett bra förslag, men det
              kanske åtminstone kan bli lite bättre. Det är ju alltid en bit
              på väg.
            </seg>
            <seg xml:id="i-93306958492aeb24-0">
              Finn Bengtsson frågade vad som är alternativet. Alternativet
              från vår sida är det har vi redovisat tydligt en parlamentarisk
              utredning som tittar på det här. Vi är överens om problemen och
              att de måste hanteras, men de kan hanteras på ett bättre sätt
              där man dels inte slösar med pengarna, dels kan klara sitt uppdrag.
              Det är liksom grunden. Sedan ska det ske på ett rättssäkert sätt.
              Befolkningen ska inte behöva inbegripas i den fiskning på nätet
              som det här systemet ger upphov till. Det tycker vi är osmakligt.
            </seg>
          </u>
          <note type="speaker" xml:id="i-8a17716540bef123-0">
            Anf. 202 FINN BENGTSSON (m) replik:
          </note>
          <u xml:id="i-0049d2c34981f0bc-10" who="unknown">
            <seg xml:id="i-ba32c55db6dc7dc8-0">
              Fru talman! Jag har frågat Jan Lindholm vad han har för alternativ
              att föreslå mig. Jag har väntat med spänning i ett helt år på
              att det ska komma något konstruktivt förslag från oppositionen,
              inte minst från Miljöpartiet som har varit ganska högljutt i den
              här debatten, som kunde göra att jag kunde göra ett annat ställningstagande
              i min personliga beslutsprocess, om vilken Jan Lindholm och hans
              partikamrater inte har någon aning om hur svår den har varit.
              Jag stöter på uttalanden från er som enskilda ledamöter och medialt
              som fokuserar på något helt annat än det konstruktiva, om vad
              som skulle kunna vara ett alternativ.
            </seg>
            <seg xml:id="i-4e05ddaf452181ac-0">
              Däremot har jag tagit mycket intryck av generaldirektören på
              Försvarets radioanstalt, som i en intervju 2007 faktiskt på ett
              mycket nyanserat sätt vägde integritetsproblematik mot FRA:s uppgift.
              Om jag nu får tillåtas en avdömning av generaldirektörens sakkunskap
              plus hans ödmjuka sätt att se på integritetsproblemet han sade:
              Ingen vill leva i en stat som är rättsosäker vill jag säga att
              jag hellre stöder mig på det beslut som generaldirektören och
              FRA gärna vill se, det vill säga att FRA ska vara ett effektivt
              använt vapen för att skydda Sverige från möjliga hot. Jag är förvissad
              om att de förslag som nu har kommit fram kommer att gå i den riktningen.
            </seg>
            <seg xml:id="i-f13097b72dbd507b-0">
              Det blir också lite patetiskt. Eftersom jag inte har fått något
              förslag att ställa mot det förslag som regeringen har lagt fram
              och som utskottet nu har lyft fram allra minst från Miljöpartiet
              ska jag ta ställning till en plötslig förstärkning av förslaget
              för ett ökat integritetsskydd, som utan tvivel kommer att diskuteras
              under morgondagen. Därför ber jag om anstånd för att få fundera
              över detta till morgondagen. Men det hade som sagt varit klädsamt
              om Miljöpartiet under hela den tidsutdräkt som har varit sedan
              bordläggningen förra året hade kommit med något eget konstruktivt
              förslag. Det saknas.
            </seg>
          </u>
          <note type="speaker" xml:id="i-5f284e70ca705543-0">
            Anf. 203 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c97478dfc1dc5e23-2">
            <seg xml:id="i-8bcb27bc020856fe-0">
              Fru talman! Tack, Finn Bengtsson, för redogörelsen! Jag förstår
              att du känner dig lite obekväm med hur debatten har gått och hur
              några av dina allianssyskon till slut fick den att vända lite
              mer än vad ni eventuellt hade hoppats på. Det är jag glad för.
              Miljöpartiet tyckte att det här inte var moget för behandling
              i dag. Vi tycker inte att det är moget för behandling i morgon
              heller.
            </seg>
            <seg xml:id="i-ec4d0c4945f2f082-0">
              Som min kollega Jan Lindholm sade handlar det om det vi från
              början har sagt, nämligen att det här måste vara en parlamentarisk
              utredning som tittar närmare på vad FRA ska göra. Min fråga är
              denna: Vill Finn Bengtsson att de som i dag är emot ska riva upp
              detta förslag, alltså denna lag, när de kommer till makten? Du
              resonerade ju lite kring det.
            </seg>
            <seg xml:id="i-695c82fb9d8effe4-0">
              En annan fråga är vem du tar intryck av. Du sade att du hade
              tagit intryck av generaldirektören för FRA, men du tar inte intryck
              av Rikspolisstyrelsen, Säpo, Justitiedepartementet, ett antal
              domstolar, Advokatsamfundet, Tidningsutgivarna, Journalistförbundet
              eller europeiska journalistförbundet eller några till som jag
              inte vill räkna upp. Du tar intryck från myndighetschefen för
              FRA.
            </seg>
            <seg xml:id="i-7054345305bfd9bc-0">
              Det är intressant att majoriteten med Moderaterna i spetsen höll
              på att lägga ned Ekobrottsmyndigheten. Det intresserar mig eftersom
              jag sitter i justitieutskottet. Där tog man inte alls intryck
              av chefen för myndigheten. Det ville till en offentlig utfrågning
              och mycket remissberedande innan man till slut bestämde sig för
              att kanske inte alls lägga ned Ekobrottsmyndigheten, som gör ett
              fantastiskt viktigt och bra arbete. Min fråga är: Vad är det som
              avgör vad Finn Bengtsson tar intryck av?
            </seg>
          </u>
          <note type="speaker" xml:id="i-970be78d34fbb4e9-0">
            Anf. 204 FINN BENGTSSON (m) replik:
          </note>
          <u xml:id="i-0049d2c34981f0bc-11" who="unknown">
            <seg xml:id="i-1dd43a243c636f03-0">
              Fru talman! Jag kan omedelbart vända på den frågan: Vad är det
              som Mehmet Kaplan tar intryck av generaldirektören för sakfrågan,
              rikets säkerhet, eller en polis som sysslar med brott och inte
              har ansvar för rikets säkerhet? Vem tror Mehmet Kaplan är mest
              insatt i de här komplexa frågorna?
            </seg>
            <seg xml:id="i-6bea177a60b899da-0">
              Jag hänvisar också till ett resonemang som fördes i en väldigt
              god ton med just integriteten i högsätet under 2007. Har möjligen
              Mehmet Kaplan, som har haft ett stort intresse av att följa debatten,
              följt den intervjun med den ytterst ansvarige tjänstemannen för
              denna myndighet?
            </seg>
            <seg xml:id="i-d5974773fcf73da0-0">
              Så kommer då samma fråga till Mehmet Kaplan som jag ställde till
              Jan Lindholm: Vad är det för alternativ som Miljöpartiet och de
              som opponerar sig har att komma med?
            </seg>
            <seg xml:id="i-e72a8d9263ec8c82-0">
              Det är nog så fint att ha en bred parlamentarisk uppslutning.
              Jag vill minnas att gången var den att Socialdemokraterna inledde
              detta förslag. Utan att egentligen ha någonting av integritetsskydd
              alls med i det första förslaget bjöd man in till en bred parlamentarisk
              beredning. Det tyckte vi, som jag förstår även om jag då inte
              satt i denna kammare, var mindre intressant. Vi ville ha några
              förslag som just garanterade integriteten. Det är det som alliansen
              främst har i sikte. Det gäller att tänka på balansen mellan hot
              mot rikets säkerhet och integritetshot.
            </seg>
            <seg xml:id="i-b21cdddacf1785b0-0">
              I detta läge vänder man detta till en nackdel när det har kommit
              ett förslag som också bejakar integritetsaspekter och som är mycket
              bättre än det tidigare förslaget från Socialdemokraterna. Då säger
              Mehmet Kaplan att man vill ha en bred parlamentarisk utredning
              eller samsyn.
            </seg>
            <seg xml:id="i-cffd672727c547b7-0">
              Låt mig då bara återigen få fråga: Kan du komma med något förslag
              som vi då ska diskutera? Ska FRA fortsätta att driva ineffektiv
              verksamhet, eller ska det läggas ned helt och hållet? Ska vi sluta
              med signalspaning? Vi kanske ska lägga ned försvaret, för det
              kanske inte finns någon hotbild alls? Underskatta inte den rädsla
              som finns hos folk!
            </seg>
          </u>
          <note type="speaker" xml:id="i-7622b8ddc146b4bb-0">
            Anf. 205 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c97478dfc1dc5e23-3">
            <seg xml:id="i-d260e05d5219484e-0">
              Fru talman! Det är intressant att höra en moderatpolitiker säga
              att en verksamhet som bara kostar pengar måste få något att göra.
              Det brukar vara tvärtom. När en verksamhet inte har så mycket
              att göra måste man hantera den och effektivisera den. Det är en
              ny linje, ett nytt spår, som jag hör i dag, vilket är roligt.
              Det är spännande.
            </seg>
            <seg xml:id="i-8e33a3727b3fe786-0">
              Det vi har sagt tidigare och det vi säger än en gång jag vill
              inte ödsla någon tid på just den frågan är: Tillsätt en parlamentarisk
              utredning! Titta närmare på detta. Jag tänker på de frågor och
              intryck som jag har fått av denna långa rad av instanser det är
              lite synd att Finn Bengtsson tycker att polisen, Rikspolisstyrelsen,
              inte sysslar med den här typen av verksamhet och inte är något
              att lyssna på, och inte Säpo heller. Det här är ju Säpos arbete!
              Jag tycker att FRA går in på Säpos område när de faktiskt hanterar
              den här typen av ärenden. Det är konstigt att Finn Bengtsson inte
              verkar anse det.
            </seg>
            <seg xml:id="i-c24dc486daf41b7c-0">
              En annan fråga som är intressant är: Vad är det för hot som finns
              mot landet? Försvarsberedningen berättar detta. Man pratar om
              många olika områden. Detta måste hanteras. Vi är överens om det.
              Men att på det här flagranta sättet gå in med massavlyssning och
              masslagring som det pratas om jag vill inte använda de orden.
            </seg>
            <seg xml:id="i-8994cb0d9d22898f-0">
              Det är enkelt. Om FRA inte hade haft någonting att göra för 2030
              år sedan, vilket de hade, eftersom det fanns en eter som var full,
              skulle man alltså enligt den logik som Moderaterna i dag har visat
              prov på ha börjat öppna brev bara för att kolla om det fanns någonting
              som var av intresse och som skulle kunna vara ett hot mot riket.
              Men om det inte fanns det skulle man snabbt stänga igen det och
              glömma allt vad man hade sett.
            </seg>
            <seg xml:id="i-23298e16a63cb71a-0">
              Det är exakt vad det här handlar om, och det är det Miljöpartiet
              säger nej till.
            </seg>
          </u>
          <note type="speaker" xml:id="i-94b36a3ffcc24ec1-0">
            Anf. 206 FINN BENGTSSON (m) replik:
          </note>
          <u xml:id="i-0049d2c34981f0bc-12" who="unknown">
            <seg xml:id="i-6aaed8c3b4df063f-0">
              Fru talman! Eftersom Mehmet Kaplan igen ger en felaktig bild
              av den här signalspaningens struktur förstår jag att han inte
              har lyssnat till generaldirektören. Han kanske borde göra det.
            </seg>
            <seg xml:id="i-5a88ab9a1f245ee3-0">
              Det är inte på det sättet det fungerar. Man ångar inte upp några
              brev, utan man selekterar ned till en väldigt liten del av en
              riktad information som man är ute efter som just har med rikets
              säkerhet att göra. Långt innan det kommer till en människas hand
              sker detta på maskinell väg.
            </seg>
            <seg xml:id="i-e4fa2c9f49f18d59-0">
              Vi kan diskutera detta, och det finns naturligtvis integritetskrav
              som vi behöver beakta. Men, Mehmet Kaplan, det kom ju inte ett
              konstruktivt förslag denna gång heller. Du har nu haft över ett
              år på dig att tänka på detta.
            </seg>
            <seg xml:id="i-fd1644b5285aef57-0">
              Låt mig då ställa en fråga. Tänk om detta förslag till en lag
              med alla de goda reformer som har kommit för integritetsskyddet,
              om än i sen timma, vinner majoritetens förtroende, så att vi faktiskt
              har en sådan lag som ska iscensättas. Hur kommer då Mehmet Kaplan
              och Miljöpartiet att ställa sig i de kommande budgetprocesserna
              under punkten finansiering till just den här myndigheten, som
              ska utföra detta säkerhetsarbete?
            </seg>
            <seg xml:id="i-5c0c64a211430d35-0">
              Kommer ni, vilket är helt rimligt, att avslå varje sådan krona
              till signalspaning och därmed visa att ni är helt ointresserade
              av signalspaningen? Eller kommer ni äntligen att komma med något
              konstruktivt förslag som vi möjligen kan ta in i en senare diskussion
              av utvecklingen, kanske 2010 då man klokt nog har lagt in en solnedgångsdiskussion,
              som det heter, kring hur FRA kanske ska utvecklas efter detta?
            </seg>
            <seg xml:id="i-eacadcfa1cbe294a-0">
              Här finns det tillräckligt många skyddsmekanismer inlagda för
              att man ska känna sig trygg i att även en hotbild här i dag och
              en rädsla för en hotbild kan mötas.
            </seg>
            <seg xml:id="i-799af29923e7622c-0">
              Men jag konstaterar återigen att oppositionen, med framför allt
              Miljöpartiet i spetsen, inte har något konstruktivt förslag när
              det gäller att ens vilja gå in i en diskussion kring min värdegrund.
            </seg>
            <seg xml:id="i-2cb87ada440a67ba-0">
              Var vänlig och kom med ett sådant förslag innan ni kallar oss
              för köpta och ryggradslösa och ansvarslösa i vår beslutsprocess.
              Vi har trots allt haft ett underlag att ta ställning till. Ni
              har inte haft något underlag att komma med som ett alternativ.
            </seg>
          </u>
          <note xml:id="i-71132983716565f5-2">
            Överläggningen var härmed avslutad.
          </note>
          <note xml:id="i-31854fcde9fa637d-0">
            10 § Sjukhusens läkemedelsförsörjning
          </note>
          <note xml:id="i-9a49ab7e2088ebfc-3">
            Föredrogs
          </note>
          <note type="speaker" xml:id="i-88643ff322414298-0">
            Anf. 207 FINN BENGTSSON (m):
          </note>
          <u xml:id="i-0049d2c34981f0bc-13" who="unknown">
            <seg xml:id="i-3a0e89b0548566ca-0">
              Fru talman! Frihetsreformer som syftar till alltmer av decentraliserade
              beslut och ökat självbestämmande inom hälso- och sjukvården kommer
              på löpande band just nu.
            </seg>
            <seg xml:id="i-38a33fa50d2f3d1a-0">
              Regeringens proposition om sjukhusens läkemedelsförsörjning lämnar
              lagförslag som ger både offentliga och privata vårdgivare ökad
              frihet att organisera läkemedelsförsörjningen till och inom sjukhus.
              Förslagen föreslås träda i kraft den 1 september 2008.
            </seg>
            <seg xml:id="i-ac946188440280d9-0">
              Utskottet ställer sig bakom regeringens förslag. Några följdmotioner
              har heller inte väckts. Följaktligen, fru talman, yrkar jag bifall
              till utskottets förslag till beslut.
            </seg>
            <seg xml:id="i-2c504f4bf4138b67-0">
              Syftet med förslaget är att sjukhusen via sina speciella sjukhusapotek,
              som inte ska förväxlas med de så kallade expeditionsapoteken som
              vänder sig till allmänheten, på egen hand eller genom avtal med
              andra aktörer i framtiden ska kunna sköta läkemedelsförsörjningen
              själva.
            </seg>
            <seg xml:id="i-ebcc8bdde6610eeb-0">
              Varför är denna förändring så nödvändig? Jo, enligt en gällande
              men mycket otidsenlig kungörelse från Kungl. Maj:t från 1970 har
              i praktiken alla Sveriges i dag 76 sjukhusapotek via sina 21 sjukvårdshuvudmän
              endast upprättat avtal med Apoteket AB för sina uppdrag.
            </seg>
            <seg xml:id="i-18e5f66d76bb5117-0">
              Någon sund konkurrenssituation på detta område föreligger alltså
              inte, även om man kan förmoda att olika vårdgivare i dag säkert
              har både idéer och konkreta förslag om hur de själva vill organisera
              sina sjukhus läkemedelsförsörjning i framtiden på en omreglerad
              apoteksmarknad som inte längre består av ett monopol för läkemedelsdistributionen
              här i vårt land.
            </seg>
            <seg xml:id="i-413103a4ee042cca-0">
              Det är dessa idéer och ambitioner hos enskilda vårdgivare för
              att organisera sina sjukhus läkemedelsförsörjning som det föreliggande
              förslaget syftar till.
            </seg>
            <seg xml:id="i-39db430a8baa5763-0">
              Varje byte från en inarbetad monopolsituation till en friare
              marknad kan naturligtvis, åtminstone övergående, förorsaka vissa
              ökade omkostnader vid en upphandling av tjänster av nya aktörer.
            </seg>
            <seg xml:id="i-0df92c5b21f8dfd4-0">
              En sammanfattande bedömning är dock att den ökade friheten för
              vårdgivarna genom den konkurrens som uppstår kommer att leda till
              att de totala kostnaderna för läkemedelsförsörjningen vid sjukhusen
              minskar, vilket naturligtvis är ekonomiskt eftersträvansvärt för
              den skattefinansierade hälso- och sjukvården i sin helhet.
            </seg>
            <seg xml:id="i-77c7416967538e57-0">
              I jämförelse med läkemedelsförsörjningen i många andra länder
              inom EU betraktas också av rationella skäl sjukhusapotek som en
              avdelning inom sjukhusen med den frihet och självständighet att
              organisera verksamheten som detta bör innebära. Så är det exempelvis
              i Danmark, i Finland, i Tyskland och också i Norge, i Holland
              och i Storbritannien, även om såväl sjukhusapotek som expeditionsapotek
              kan utföra denna uppgift i de senare länderna.
            </seg>
            <seg xml:id="i-c40eb0b27ed608b9-0">
              Ökad frihet under ansvar är en paroll för mycket av alliansregeringens
              politik. Det gäller även sjukvårdspolitikens inriktning.
            </seg>
            <seg xml:id="i-e888483849b673f4-0">
              När vårdgivarna nu bemyndigas att själva få en ökad frihet för
              hur läkemedelsförsörjningen organiseras via sjukhusapoteken, i
              likhet med flertalet jämförbara EU-länder, betonas samtidigt i
              förslaget att ansvaret för att läkemedelsförsörjningen bedrivs
              rationellt och på ett sådant sätt att sjukhusens behov av säkra
              och effektiva läkemedel tryggas också ligger hos vårdgivarna.
            </seg>
            <seg xml:id="i-c9717216ecd778f3-0">
              Fru talman! Patientsäkerhet och behandlingseffektivitet i högsätet
              är självklart ledorden när den aktuella förändringen för sjukhusens
              läkemedelsförsörjning ska genomföras som ett av många led i den
              förestående omregleringen av apoteksmarknaden i vårt land.
            </seg>
            <seg xml:id="i-fd163253fc226d3c-0">
              För just denna del av reformeringen av ett otidsenligt monopol
              av läkemedelsdistributionen i Sverige innebär säkerhetstänkandet
              att vårdgivarna till Läkemedelsverket ska anmäla hur läkemedelsförsörjningen
              är organiserad och om det förekommit några missförhållanden.
            </seg>
            <seg xml:id="i-ce67a38ea357b781-0">
              Socialstyrelsen har här delat myndighetsansvar för tillsyn över
              även den del av läkemedelsförsörjningen som detta betänkande berör.
            </seg>
            <seg xml:id="i-91672e79aee6415a-0">
              Lagändringsförslagen innebär alltså ingen ändring för någondera
              av dessa myndigheters viktiga ansvar för den oundgängliga tillsynen
              av verksamheten, som krävs som garanti för att den överallt i
              vårt land ska ske både säkert och effektivt.
            </seg>
            <seg xml:id="i-0e493507750d5e79-0">
              Fru talman! Att skapa monopol är tyvärr betydligt lättare än
              att omreglera monopol till en friare marknad. Men om denna omstrukturering
              nu sker ansvarsfullt och i olika steg med ett högt säkerhetstänkande
              i fokus är vinsten att en gynnsam konkurrenssituation kan skapas,
              som förhoppningsvis leder till ökad tillgänglighet och valfrihet
              för vårdgivare och patienter. Detta sker då förhoppningsvis under
              den större prispress som vanligen bär mångfaldens snarare än monopolets
              signum. Det aktuella förslaget är därmed ett viktigt led i denna
              utveckling.
            </seg>
            <seg xml:id="i-a779209ae523b741-0">
              Slutligen, fru talman, vill jag som talar här för socialutskottet,
              även om timmen är sen, tacka talmännen, talmans- och kammarkansliet,
              liksom hela riksdagskansliet för denna intensiva politiska vår.
              Det handlar om att orka med debatter där många talare drar över
              tiden. Jag ska försöka att inte göra detta, utan jag ska avsluta
              mitt anförande med att från ledamöterna önska er alla i kansliet
              en skön och avkopplande sommarledighet.
            </seg>
          </u>
          <note xml:id="i-71132983716565f5-3">
            Överläggningen var härmed avslutad.
          </note>
          <note xml:id="i-c3b61205034074ff-0">
            11 § Byte av namn på Läkemedelsförmånsnämnden
          </note>
          <note xml:id="i-9a49ab7e2088ebfc-4">
            Föredrogs
          </note>
          <note xml:id="i-8586ad07ca2f84b6-0">
            Andre vice talmannen konstaterade att ingen talare var anmäld.
          </note>
          <note xml:id="i-5ac70aa4741b0289-0">
            12 § Nationell strategi för svenskt deltagande i internationell
            freds- och säkerhetsfrämjande verksamhet
          </note>
          <note xml:id="i-9a49ab7e2088ebfc-5">
            Föredrogs
          </note>
          <note type="speaker" xml:id="i-5438dec031ef883f-0">
            Anf. 208 URBAN AHLIN (s):
          </note>
          <u who="urban_ahlin_d3bdeb" xml:id="i-d9d1ff0480333255-0">
            <seg xml:id="i-70381934a5f5dede-0">
              Fru talman! För att spara tid gick jag snabbt upp och ställde
              mig i talarstolen. Jag kan garantera att jag med mitt inlägg i
              alla fall inte kommer att dra ut på tiden alldeles i onödan.
            </seg>
            <seg xml:id="i-a2ac879043d50c8d-0">
              Våra kommentarer om denna nationella strategi är väl kända. Riksdagen
              hade under en lång period önskat att regeringen skulle ha presenterat
              en nationell strategi för att man skulle kunna förbereda Försvarsmakten
              när det gäller var någonstans vi behöver vara med, i vilka insatser
              vi behöver delta och vad man behöver förbereda sig omkring.
            </seg>
            <seg xml:id="i-1adf5ddb16dbb993-0">
              Det skulle också vara bra för Sveriges riksdag för att man då
              skulle kunna kontrollera och granska vad regeringen och Försvarsmakten
              har gjort.
            </seg>
            <seg xml:id="i-cbcf4245e83102e9-0">
              När den här nationella strategin presenterades visade det sig
              att det var ett icke-papper. Det uttrycker regeringen ganska väl
              själv i skrivelsen genom att säga att den här strategin inte föregriper
              den kommande inriktningspropositionen för försvaret, andra prioriteringar
              eller de överväganden i övrigt som görs i respektive års budgetproposition.
              Den föregriper inte heller Försvarsberedningens arbete.
            </seg>
            <seg xml:id="i-bb4870b351bfdfc0-0">
              Med den meningen kan man väl säga att den här nationella strategin
              blev ett icke-papper. Det är klart att det är i grunden vår kritik
              mot den här propositionen som ändå lades fram.
            </seg>
            <seg xml:id="i-1e9984f10236e45a-0">
              Men jag ska också säga att det inte är lätt att ta fram en sådan
              här strategi. Även om det hade varit en socialdemokratisk regering
              hade vi också naturligtvis haft problem med att peka på vilka
              konflikter som kan ske i framtiden. Det är svårt att förbereda
              sig för var våra soldater behövs i omvärlden.
            </seg>
            <seg xml:id="i-46411f000e97e755-0">
              Även om vi tycker att det är dåligt har vi en viss förståelse
              för att det inte är lätt att skriva en sådan här skrivelse. Åsa
              Lindestam och Kent Härstedt kommer att gå in lite djupare på vissa
              frågor. Men låt mig ta några saker som vi tycker är väsentliga
              här.
            </seg>
            <seg xml:id="i-1b8ca74d65f8e8b6-0">
              Det är bra att det i dokumentet skrivs att det ska vara mandat
              av Förenta nationerna när vi skickar ut våra trupper i utlandet.
              Det är bra att det skrivs om FN-resolutionen 1325 om kvinnors
              deltagande i fredsfrämjande operationer, vilket vi socialdemokrater
              hela tiden har lyft fram.
            </seg>
            <seg xml:id="i-5627bde9e3f69a41-0">
              Men vi har en reservation som jag vill lyfta fram här. Det är
              den som gäller civil-militär samverkan. I skrivelsen skriver regeringen
              väldigt slarvigt om hur detta ska gå till. Det står att det ska
              vara insatser med civila och militära medel. Läser man det som
              satan läser Bibeln är det ungefär som att det ska vara en fullständig
              sammanblandning mellan bistånd och våra soldater.
            </seg>
            <seg xml:id="i-bb23d3c28589aa80-0">
              Utskottets borgerliga ledamöter, vill jag säga, har gjort ett
              förtjänstfullt arbete i betänkandet att försöka bena ut detta,
              att det inte betyder att vi ska använda våra biståndsorganisationer
              i militära insatser eller att vi ska göra så att biståndsarbetarnas
              arbetsuppgifter tas över av militärer, och så vidare. Det har
              utskottets ledamöter skrivit på ett bra sätt. Det tycker vi.
            </seg>
            <seg xml:id="i-7f15dd29351b5d40-0">
              Problemet är att regeringens skrivelse ger otroliga öppningar
              för tolkningar. Vi vet ju att Moderaterna speciellt har varit
              ute i det här ärendet tidigare och velat att det ska bli möjligt
              att använda biståndsmedel för att göra militära insatser. Därför
              betonar vi detta i vår reservation.
            </seg>
            <seg xml:id="i-38872c230e65c9fd-0">
              Därför vill jag, fru talman, yrka bifall till reservation nr
              3 när det gäller de civil-militära insatserna. Den reservationen
              riktar sig alltså egentligen främst till skrivelsen, eftersom
              vi tycker att den är dåligt skriven. De borgerliga ledamöterna
              har gjort ett bättre arbete, måste jag säga, i betänkandet. Men
              regeringen är slarvig på den här punkten.
            </seg>
            <seg xml:id="i-0fbd726634e802f7-0">
              För att inte orsaka några som helst tveksamheter om var Socialdemokraterna
              står tycker vi att det är lika bra att vi reserverar oss där.
              För det är nämligen inte hur enkelt som helst att göra en civil-militär
              insats på ett bra sätt. Vi menar att det är viktigt att vi har
              en politik för våra insatser, för landet, att vi vill åstadkomma
              någonting. Det är klart att även våra biståndsorganisationer ska
              bidra till att uppfylla den politikens önskemål. Det ska också
              de militära insatserna göra. Men det är inte hur lätt som helst
              att blanda ihop dessa och när det gäller hur det ska samverka.
              Men mer om det kommer Kent Härstedt att säga.
            </seg>
          </u>
          <note xml:id="i-41d55b023abfef42-0">
            I detta anförande instämde Kent Härstedt och Åsa Lindestam, båda
            (s).
          </note>
          <note type="speaker" xml:id="i-0e752e2dd0a3feaa-0">
            Anf. 209 PETER RÅDBERG (mp):
          </note>
          <note xml:id="i-841a525f2b75a5bc-0">
            Fru talman! Jag börjar med att yrka bifall till reservation 4
            och 7.
          </note>
          <u who="peter_radberg_980aa0" prev="cont" xml:id="i-6fcf345326ab3b42-0">
            <seg xml:id="i-6511273f408fcfff-0">
              Jag kan följa upp det lite grann. Urban Ahlin pratar om civilt
              och militärt. Miljöpartiet tycker att det är otroligt viktigt.
              Ska man lösa konflikterna på sikt kan man inte endast ha militär
              personal på ställena, utan det måste vara en balans. Vi ser att
              det civila måste öka dramatiskt om man ska få någon form av stabilitet
              i ett område.
            </seg>
            <seg xml:id="i-e1a8d56fab889226-0">
              Vi gläder oss åt att det ska vara på ett FN-uppdrag. Det är för
              oss en självklarhet. Jag vill också säga några korta ord om Nordic
              Battlegroup som tas upp här för 2011. Miljöpartiet är i dagsläget
              väldigt kritiskt till de medel som läggs för Nordic Battlegroup.
              De pengarna skulle vi kunna använda på ett mycket mer effektivt
              sätt. Nu har vi 2 300 personer ungefär som står i Sverige och
              kostar miljontals kronor. Tänk om vi kunde använda dem i Tchad
              eller någon annanstans. Då skulle det vara mycket mer effektivt.
            </seg>
          </u>
          <note xml:id="i-53e67cc916da90a4-0">
            Jag yrkar bifall till reservation 4 och 7.
          </note>
          <note type="speaker" xml:id="i-92b6b58c8c039c70-0">
            Anf. 210 ROLF K NILSSON (m):
          </note>
          <u who="ulf_nilsson_15fa88" xml:id="i-3a8edfb8cb49f4c4-0">
            <seg xml:id="i-92ea4aa6b9847914-0">
              Fru talman! Inte heller jag ska bli så långrandig, men tror inte
              att jag kan bli lika kort som Peter Rådberg, vilket var föredömligt.
            </seg>
            <seg xml:id="i-d2235ccfb3a0e87c-0">
              Det är mycket positivt att vi nu får en samlad strategi för svenskt
              deltagande i internationella insatser. Det är något vi har väntat
              på länge, och nu står vi inför beslutet här i kammaren. Att vi
              numera har en strategi som slår fast mål, medel och metod speglar
              att vi har en regering som har högre ambitioner och har avsatt
              mer pengar för internationella insatser än vad den föregående
              regeringen gjorde.
            </seg>
            <seg xml:id="i-6992579d7f340e9c-0">
              Alltför länge har detta område, svenskt deltagande i internationella
              insatser, präglats av ett stuprörstänkande. Det har närmast varit
              tabu att tala om de kommunicerande kärl som finns mellan utvecklingspolitik
              och fredsfrämjande insatser. Det är ett förhållande som mycket
              tydligt bär ett socialdemokratiskt signum.
            </seg>
            <seg xml:id="i-998231d52c3eced9-0">
              Den strategi som vi nu ska anta pekar i riktningen att vi ska
              gå mot färre men större och mer sammanhållna internationella insatser.
              Detta är något som jag speciellt välkomnar. Skälen till detta
              är flera.
            </seg>
            <seg xml:id="i-ec732e0c6f7c5784-0">
              Mer sammanhållna insatser ger oss större inflytande strategiskt
              och operativt än om vi till exempel i en mission bidrar med en
              bataljon i stället för tre kompanier på tre olika platser runt
              om i världen.
            </seg>
            <seg xml:id="i-5d3798f4d4418889-0">
              För det andra handlar det om bättre resursanvändning. Vår främsta
              skyldighet i arbetet för att skapa internationell säkerhet och
              stabilitet är inte att alltid försöka göra något, oavsett hur
              behjärtansvärt det än synes vara. Vi har i stället en skyldighet
              att göra största möjliga nytta med våra begränsade resurser och
              använda dem så effektivt som möjligt.
            </seg>
            <seg xml:id="i-74b66c10178f2673-0">
              Om vi inte sprider våra insatser alltför mycket har vi en verklig
              möjlighet att göra skillnad, då vi vet att våra anslag och resurser
              räcker längre. Större missioner är betydligt mer kostnadseffektiva,
              och vi uppnår en högre verkansgrad för de knappt 2 miljarder kronor
              som vi avsätter för internationella insatser.
            </seg>
            <seg xml:id="i-a49ffa3cd3819779-0">
              För det tredje, och det tycker jag är något som alltför ofta
              underskattas i den allmänna debatten, medför deltagande i större
              missioner ett större mervärde för Försvarsmaktens operativa förmåga,
              eftersom Försvarsmakten då har möjligheter att leda insatser på
              högre nivå. Detta är något som också stärker vår nationella försvarsförmåga.
            </seg>
            <seg xml:id="i-71c101a807ba6489-0">
              Fru talman! I försvarsutskottets betänkande slår vi fast att
              svenska insatser ska kunna bidra till en önskvärd operativ nytta,
              föremågeutveckling och kompetensuppbyggnad för den utsändande
              myndigheten.
            </seg>
            <seg xml:id="i-47cd51304cf98b5b-0">
              Svenska militära insatser i andra länder ställer stora krav på
              personalen. Det ställs också stora krav på den utbildning som
              ges inför utlandsmissionerna. För att det inte ska råda någon
              tveksamhet slås självklarheten fast att personalen ska vara väl
              insatt i och efterleva tillämpliga regler som följer av de mänskliga
              rättigheterna och den humanitära rätten. Det anges tydligt i skrivelsen.
            </seg>
            <seg xml:id="i-2989df13dae3c710-0">
              Ju bättre vi blir på internationella insatser ju bättre blir
              vi på att försvara oss själva, såväl ensamma som tillsammans med
              andra. Det är därför positivt att strategin lyfter upp att försvarspolitiska
              aspekter ska vägas in i underlaget för beslut om internationella
              insatser.
            </seg>
            <seg xml:id="i-2568747ee58b76fa-0">
              I skrivelsen uttalar regeringen att Sverige ska stärka kvinnors
              deltagande vid internationella fredsfrämjande insatser i enlighet
              med FN-resolution 1325 om kvinnor, fred och säkerhet. I strategin
              behandlas FN-resolutionen ett flertal gånger. Bland annat konstateras
              att ratificeringen av resolutionen innebär att jämställdhetsperspektivet
              ska integreras i alla skeden av internationella insatser.
            </seg>
            <seg xml:id="i-73cbe32bc8902b27-0">
              Mycket positivt med strategin är att den lyfter fram att Sveriges
              samverkan med Nato är central inom krishanteringsområdet. Under
              det senaste årtiondet har över 80 procent av de soldater som vi
              har skickat ut till internationella insatser stått under FN:s
              mandat men under Natos ledning. Nato har varit den viktigaste
              organisationen för genomförande av internationella insatser de
              senaste åren. Jag välkomnar därför att regeringen avser att ytterligare
              fördjupa partnerskapet med Nato.
            </seg>
            <seg xml:id="i-eedb5265d73fb714-0">
              Fru talman! Med riksdagens antagande av den nationella strategin
              för svenskt deltagande i internationella freds- och säkerhetsfrämjande
              verksamheter fyller vi en lucka i svenskt utrikesengagemang.
            </seg>
          </u>
          <note xml:id="i-4d3cc161ce1bc1a8-0">
            Jag stannar här och yrkar med dessa ord bifall till förslaget
            i betänkandet och avslag på reservationerna.
          </note>
          <note type="speaker" xml:id="i-f091bdf29fbcdf11-0">
            Anf. 211 URBAN AHLIN (s) replik:
          </note>
          <u who="urban_ahlin_d3bdeb" xml:id="i-d9d1ff0480333255-1">
            <seg xml:id="i-f26e2e8c10a288b2-0">
              Fru talman! Det var mångordigt av Rolf K Nilsson, och klockan
              går. Men jag läser upp vad regeringen skriver i skrivelsen: Den
              här strategin föregriper inte den kommande inriktningspropositionen
              för försvaret, andra prioriteringar eller de överväganden i övrigt
              som görs i respektive års budgetproposition. Den föregriper inte
              heller Försvarsberedningens arbete.
            </seg>
            <seg xml:id="i-de2adaee786479b4-0">
              Det mångordiga och fantastiska med den här strategin utsuddas
              väl av de här meningarna, eller hur?
            </seg>
            <seg xml:id="i-652e6534bd7432fb-0">
              Du säger också att det är fantastiskt viktigt att det är långsiktiga
              insatser med många soldater, och det har nu den här regeringen
              förstått i jämförelse med tidigare regeringar som aldrig har begripit
              det. Vi hade en diskussion här i kammaren för bara några månader
              sedan om en insats i Tchad där vi skulle vara fullt operativa
              bara fyrasex veckor. Då tyckte den moderatledda regeringen med
              moderata ministrar att det var väldigt besvärligt och jobbigt
              att förlänga den insatsen.
            </seg>
            <seg xml:id="i-ee031afd5967ea84-0">
              Det var mångordigt, Rolf, men var det med sanningen överensstämmande?
            </seg>
          </u>
          <note type="speaker" xml:id="i-d1a69d847ef19269-0">
            Anf. 212 ROLF K NILSSON (m) replik:
          </note>
          <u who="ulf_nilsson_15fa88" xml:id="i-3a8edfb8cb49f4c4-1">
            <seg xml:id="i-7025d885c49cc3a0-0">
              Fru talman! Om det var mitt inlägg som var mångordigt eller om
              det var förslaget som var det, det vet jag inte, men Urban Ahlin
              har lärt mig att man kan diskutera utrikes- och försvarspolitik
              på många sätt. Gör man som Urban Ahlin kan man komma med ett förslag
              en gång och gå emot det själv nästa gång, och den tredje gången
              har man ingen bestämd uppfattning alls.
            </seg>
            <seg xml:id="i-8f6eca39b76e36ed-0">
              Jag vidhåller vad jag har sagt och hur jag har tolkat skrivelsen
              och konstaterar att Urban Ahlin tolkar den på ett annat sätt.
            </seg>
          </u>
          <note type="speaker" xml:id="i-1c12069d1d53f08f-0">
            Anf. 213 URBAN AHLIN (s) replik:
          </note>
          <u who="urban_ahlin_d3bdeb" xml:id="i-d9d1ff0480333255-2">
            <seg xml:id="i-f22a899f026e7d28-0">
              Fru talman! Då kan det vara intressant att läsa vad utskottets
              majoritet där Rolf K Nilsson ingår säger: Enligt utskottets mening
              måste en nationell strategi för ett lands deltagande vara tydlig.
            </seg>
            <seg xml:id="i-6718b8a9bc698c82-0">
              Lite längre ned står det: Den nationella strategin kunde ha varit
              tydligare i vissa avseenden.
            </seg>
            <seg xml:id="i-e4582154edd4cd92-0">
              Det står också att utskottet inser svårigheten i att uppfylla
              de krav som ställs på tydlighet för en nationell strategi, och
              utskottet räknar med att riksdagen på nytt får ta ställning till
              hur ambitionen vad avser militära insatser ska preciseras.
            </seg>
            <seg xml:id="i-353173968310e877-0">
              Sanningen är att den här nationella strategin inte höll måttet.
              Jag har förståelse för att det är svårt för regeringen att utarbeta
              en sådan.
            </seg>
          </u>
          <note type="speaker" xml:id="i-deab547c2fb8fbaf-0">
            Anf. 214 ROLF K NILSSON (m) replik:
          </note>
          <u who="ulf_nilsson_15fa88" xml:id="i-3a8edfb8cb49f4c4-2">
            <seg xml:id="i-ee6b29b6d0f7dc35-0">
              Fru talman! Jag kan bara instämma i den första delen av vad Urban
              Ahlin sade, men bara för att jag kanske anser att det här är tydligare
              än vad Urban Ahlin tycker betyder ju inte det att det inte kan
              bli tydligare.
            </seg>
          </u>
          <note type="speaker" xml:id="i-5d4c8f54dea6758d-0">
            Anf. 215 STAFFAN DANIELSSON (c):
          </note>
          <u who="staffan_danielsson_559bd0" xml:id="i-999e9484b4b3d79e-2" next="cont">
            <seg xml:id="i-89f5a97045f17c03-0">
              Fru talman! Sveriges deltagande i internationella freds- och
              säkerhetsfrämjande verksamheter är någonting mycket viktigt. Vi
              i Sverige vill verkligen ta vårt ansvar för att främja freden
              där den är hotad, och svenska soldater gör i dag goda insatser
              i fredens tjänst i till exempel Afghanistan och Tchad.
            </seg>
          </u>
          <note xml:id="i-016cb72f4c26cd90-0">
            Centerpartiet välkomnar liksom utskottet att riksdagen i dag
            fastställer regeringens förslag till strategi för Sveriges internationella
            insatser, och jag yrkar bifall till förslaget i utskottets betänkande.
          </note>
          <u who="staffan_danielsson_559bd0" prev="cont" xml:id="i-0e82460e23bb43b5-2">
            <seg xml:id="i-f9e1b035bc3b60e8-0">
              Här finns alliansens kända ambition att fördubbla utlandsstyrkans
              förmåga med. Det är självfallet glädjande att även Försvarsberedningen
              i bred enighet i sin färska rapport är inne på denna linje. Jag
              hoppas att detta ska minska Socialdemokraternas osäkerhet och
              vända dem till att kunna bejaka den ökade ambitionsnivån vartefter.
            </seg>
            <seg xml:id="i-63c3b472eaa9602c-0">
              En viktig del av strategin är att de svenska bidragen bör utformas
              med både militära och civila delar i de insatser där detta är
              efterfrågat och möjligt. Detta är de allra flesta insatserna.
              Det är självfallet också viktigt med förebyggande arbete, internationell
              samverkan och diplomati i konfliktdrabbade länder.
            </seg>
            <seg xml:id="i-88c63c8b81538904-0">
              Låt mig också citera några nyckelmeningar i betänkandet med bäring
              på vårens debatter.
            </seg>
            <seg xml:id="i-404470c5cb4290f2-0">
              Utskottet vill uttrycka sin förståelse för att svenska soldater
              som deltar i fredsfrämjande verksamhet utomlands kan försättas
              i mycket svåra situationer som innebär ytterst stark psykisk press.
              Utbildningen, vars betydelse utskottet vill inskärpa och som ska
              vara obligatorisk, ska anpassas för sådana förhållanden.
            </seg>
            <seg xml:id="i-02fe3458a082da1f-0">
              Utskottet understryker också vikten av att kvinnor är jämlika
              deltagare på alla beslutsnivåer och att det finns ett genderperspektiv
              i alla fredsfrämjande operationer. Vi ställer oss återigen bakom
              FN:s viktiga resolution 1325 om kvinnor och fred och säkerhet.
            </seg>
            <seg xml:id="i-5420193190f7131d-0">
              Jag välkomnar samstämmigheten i att det vid riksdagens beslut
              om att sända svensk trupp utomlands ska finnas en marginal att
              ta i anspråk för evakuerings- och förstärkningsinsatser.
            </seg>
            <seg xml:id="i-8f24b81da64680b4-0">
              Det finns några reservationer i betänkandet, men med undantag
              för Vänsterpartiets rätt isolationistiska linje skiljer de sig
              inte så mycket från utskottets förslag.
            </seg>
          </u>
          <note type="speaker" xml:id="i-2d1ac90a2e5dbbe8-0">
            Anf. 216 KENT HÄRSTEDT (s):
          </note>
          <u who="kent_harstedt_132546" xml:id="i-5a6f0307bb7a88a0-0">
            <seg xml:id="i-f579c7d65e8550d0-0">
              Fru talman! Först vill jag informera om att jag ställer mig bakom
              reservationerna 3 och 7. Dessutom står jag naturligtvis bakom
              Urban Ahlins övergripande synpunkter på detta betänkande.
            </seg>
            <seg xml:id="i-ce42542ef6f7e387-0">
              Jag tänker ägna mina minuter åt att ta upp frågan om civilmilitärt
              agerande.
            </seg>
            <seg xml:id="i-f29b39ca2a9a55f4-0">
              Jag har ägnat en hel del tid det senaste året åt att försöka
              fördjupa mig och lära mig lite mer om vad detta nya område betyder
              och vad det innebär. Det är långt mer komplicerat och långt mer
              mångfasetterat än vad som beskrivs i betänkandet.
            </seg>
            <seg xml:id="i-e469f2560e875a32-0">
              Jag gjorde bland annat en resa till Afghanistan där jag studerade
              vår verksamhet i fält genom det förband som flera här har refererat
              till. Men jag har också ägnat ungefär tio veckor på heltid åt
              att studera vad civilmilitär verksamhet handlar om.
            </seg>
            <seg xml:id="i-bb90502dacd25e1d-0">
              Civilmilitär verksamhet är lite grann av ett trollspö som många
              griper efter i dag. Man tror att det är svaret på många av de
              svårigheter man står inför i Irak och i Afghanistan där man nu
              efter ganska många år av militära insatser känner att det militära
              redskapet kanske inte bär hela vägen fram. Man gräver i verktygslådan
              efter nya instrument.
            </seg>
            <seg xml:id="i-5704e1df8cbfe678-0">
              Det är på inget sätt så att det inte finns ett redskap i just
              civilmilitär verksamhet. Jag tror självklart att det kanske mycket
              är det redskapet som behövs för att kunna komma vidare i bland
              annat Mazarområdet i norra Afghanistan där svenskarna verkar.
            </seg>
            <seg xml:id="i-a73c17b1d6535ca2-0">
              Men när man som i den skrivning vi har framför oss i dag beskriver
              civilmilitär verksamhet i så svepande termer riskerar man att
              gå fel. Detta är inte bara pappersprodukter, utan vi har redan
              exempel på hur man bland annat från Camp Northern Lights uppe
              i Afghanistan har utövat civilmilitär verksamhet i varierande
              former. Här kan man se en tydlig skillnad mellan hur Sverige och
              Finland har agerat och hur till exempel Norge och Storbritannien
              har valt att gå fram.
            </seg>
            <seg xml:id="i-3aa7b01f981d77e3-0">
              Civilmilitär verksamhet är en rubrik som egentligen kan inrymma
              hur mycket som helst. I grunden är vi socialdemokrater positiva
              till ett samlat agerande, för vi tror att det är helt nödvändigt
              för att man ska kunna få ett slut på militära insatser och för
              att man ska kunna gå över i en annan form av samhällsuppbyggnad
              och mer civila insatser.
            </seg>
            <seg xml:id="i-34f4428b1fe75710-0">
              Men låt oss ta exemplet Afghanistan och bli väldigt konkreta.
              Om vi tittar på insatsen i Afghanistan har vi där sett exempel
              på militär utdelning av bistånd, till exempel från det svenska
              förbandet så sent som i mars i år.
            </seg>
            <seg xml:id="i-853cf1b29b2d8c8a-0">
              Vi har haft så kallad Cimicverksamhet. Det är när man delar ut
              bistånd med militär målsättning. I ett område finns det kanske
              människor som är fientligt inställda eller har det förekommit
              uppror av olika slag. Då använder man bistånd som en del av en
              militär operation för att vända befolkningen till att vara mer
              positivt inställd till det militära förbandet.
            </seg>
            <seg xml:id="i-80f72aebf5cb1e4f-0">
              Det kan också handla om att man försöker ha närmare samverkan
              med Sida och andra institutioner som delar ut bistånd, såsom vi
              det senaste året försökt göra i Afghanistan. Inte heller det är
              okomplicerat. När Sidas personal i dag befinner sig på det militära
              förbandet i Afghanistan innebär det stora svårigheter att agera
              gentemot det civila samhället i landet. Och då verkar ändå svenskarna
              i det kanske säkraste området i hela Afghanistan.
            </seg>
            <seg xml:id="i-67895d2d64754d2e-0">
              När man i dag från inte minst militärt håll efterfrågar mer bistånd
              för att kunna allokera det till de områden där de svenska soldaterna
              agerar är det dels för att man uppriktigt känner att man vill
              göra mer insatser i det området, dels för att man märker att det
              militära redskapet inte orkar hela vägen fram. Säkerheten finns
              där, men utveckling krävs.
            </seg>
            <seg xml:id="i-575002235ee47ef5-0">
              När vi tittar på det dokument vi har framför oss i dag om civilmilitärt
              agerande saknas där många svar. Det saknas en tydlighet. Vad är
              det man menar från majoritetens sida? Att ge carte blanche till
              övergripande civilmilitärt agerande är vi inte beredda att ställa
              oss bakom. Det innehåller egentligen såväl det vägval som Norge
              och England har gjort som det rakt motsatta vägval som Finland
              och Sverige i praktiken gjort. Vi talar inte om vilket vägval
              vi gör, och jag är inte så säker på att någon från majoriteten
              kan förklara det heller.
            </seg>
            <seg xml:id="i-114df3b10256a17c-0">
              Jag ska avsluta med att säga att de insatser som den svenska
              militären gjort i Afghanistan har fått FN-kritik, av FN-organet
              Unama på plats i Afghanistan. Det är fråga om omfattande kritik
              från FN, vilket är ganska ovanligt när det gäller svenska biståndsinsatser.
              Det är emellertid vad det svenska militära biståndsutdelandet
              fått. Jag är inte så säker på att det är vad majoriteten menar
              med civilmilitär verksamhet, att vi ska få FN-kritik eller annan
              internationell kritik.
            </seg>
            <seg xml:id="i-ec847b776d7357fb-0">
              Jag skulle därför vilja be någon från majoriteten förklara vad
              det är för vägval ni gör och vad ni menar med civilmilitär verksamhet.
              Det har ni nämligen inte lyckats precisera i det dokument vi har
              framför oss.
            </seg>
          </u>
          <note type="speaker" xml:id="i-eae22fb7710a2afa-0">
            Anf. 217 ÅSA LINDESTAM (s):
          </note>
          <u who="asa_lindestam_f208fc" xml:id="i-a0159d5ba333bb8b-0" next="cont">
            <seg xml:id="i-c9ab80faee59bf01-0">
              Fru talman! Nu har jag vistats i plenisalen i nio timmar så det
              gäller att försöka vara vaken ett tag till och hålla tungan rätt
              i mun. Jag ska göra mitt bästa.
            </seg>
            <seg xml:id="i-9b1bdcad3989c175-0">
              Jag vill instämma i det som Urban Ahlin och Kent Härstedt sagt
              och yrkar bifall till reservation 3 och 7. Vi har dessutom ett
              särskilt yttrande i denna del.
            </seg>
            <seg xml:id="i-be2ffa7c0cacc192-0">
              Det betänkande vi nu har att ta ställning till ger en bild av
              att vi ska vara överallt i världen och göra allting. Det tas upp
              vad vi gör med FN, EU, Nato och OSSE. Vi ska öka kvalitativt,
              vi ska öka kvantitativt, vi ska ha fler snabbinsatser, vi ska
              ha långsiktiga insatser och vi ska ha kortvariga insatser. Det
              är en härlig mix av allting.
            </seg>
            <seg xml:id="i-aa68342508901313-0">
              I dagsläget har vi Nordic Battlegroup som består av svenskar.
              Den omfattar 2 350 personer. Regeringen har fattat beslut om att
              vi även ska vara redo 2011. Efter debatt i kammaren med försvarsministern
              vet jag att han önskar att vi även 2014 ska stå i beredskap med
              en sådan styrka. Vi ska dessutom ta ansvaret där och vara lika
              många personer.
            </seg>
            <seg xml:id="i-97fb6a9677a4a34f-0">
              Den senaste mätning som gjordes av hur många som just nu befinner
              sig utomlands visar att det är 953 soldater. Mätningen gjordes
              i april enligt Försvarsmaktens hemsida. Vi finns i Afghanistan,
              Kosovo och Tchad. Ni hör själva. Överallt ska vi vara, och allting
              ska vi göra.
            </seg>
            <seg xml:id="i-386ec71a4e2fa109-0">
              Vi ska alltså fördubbla förmågan, och det är det vi vänder oss
              mot. Vad betyder det egentligen? Betyder att fördubbla förmågan
              att vi även ska ha mer, bättre och vassare materiel? Ska den militära
              forskningen öka så att den får mer spets eller kanske mer bredd?
              Är det effekten som ska öka? Eller ska det vara större bredd vad
              gäller olika förbandstyper? Det är det enda vi känner att vi inte
              kommer att lägga lika mycket på.
            </seg>
            <seg xml:id="i-e76d65193a078a1f-0">
              Förutom detta ska vi ta hänsyn till kvinnor enligt 1325. Det
              är helt nödvändigt. Där ska vi dubblera; det kan jag fullt och
              fast ställa upp på.
            </seg>
            <seg xml:id="i-f592e2779b99b951-0">
              Allt detta ger en bild av att vi inte kommer att klara det. Det
              kostar mycket pengar, och vi behöver satsa mycket kraft om vi
              ska dubblera förmågan. Vi skulle kunna ställa upp på den delen
              i skrivningen om vi visste vad det betydde. Vi har diskuterat
              detta i utskottet och frågat vad dubblerad förmåga kan innebära,
              men vi får inga tydliga svar. I skrivelsen handlar det om allting,
              överallt, hela tiden. Det kan vi inte ställa upp på.
            </seg>
          </u>
          <note xml:id="i-8ce5dc9221ffd573-0">
            Jag yrkar bifall till reservation 3 och 7.
          </note>
          <note xml:id="i-c05751ddd64b4bca-0">
            I detta anförande instämde Urban Ahlin, Kent Härstedt, Inger
            Jarl Beck, Peter Jonsson och Eva Sonidsson (alla s).
          </note>
          <note xml:id="i-5885ddd03b2a20d0-0">
            Anf. 218 GUNILLA WAHLÉN (v):
          </note>
          <note xml:id="i-fd63d0ba9bef4f8b-0">
            Fru talman! Jag inleder med att yrka bifall till reservation
            5 och 7.
          </note>
          <u who="asa_lindestam_f208fc" prev="cont" xml:id="i-0b7aa9e34d29fda2-0">
            <seg xml:id="i-8667e75a4ca682ed-0">
              Det svenska försvaret har, som konstateras i skrivelsen, den
              dubbla uppgiften att värna landets territoriella integritet och
              att bidra till fred och säkerhet. Mellan dessa båda uppgifter
              måste det råda balans. Att enbart prioritera och dimensionera
              för internationella insatsstyrkor, där all framtida utbildning
              ställs om i syfte att verka i andra länder, riskerar att i framtiden
              ge negativa effekter och kan visa sig vara en felsatsning för
              det svenska försvaret och försvarsförmågan inom vårt eget territorium.
            </seg>
            <seg xml:id="i-ab2b22ad0f79313c-0">
              Världen lider i dag ingen brist på väpnade militära styrkor och
              förband, men det finns ett stort underskott på humanitära insatser.
              FN:s säkerhetsråd har slagit fast att behovet av åtgärder för
              att förebygga väpnade konflikter är stort. Vänsterpartiet anser
              att Sverige i stället för att satsa mer på militära insatser bör
              inrikta sin internationella säkerhetspolitik på att förebygga
              kriser samt på återuppbyggande av utsatta områden. Våra arbetsområden
              bör innefatta fattigdomsbekämpning och hjälp med att utveckla
              demokrati och fungerande rättssamhällen.
            </seg>
            <seg xml:id="i-74c13531d0385a86-0">
              Sveriges tradition av neutralitet innebär en rad förpliktelser
              som gör vårt land lämpat som en fredsbevarande kraft. För att
              Sverige ska bli trovärdigt i detta långsiktiga arbete krävs att
              vi är mer oberoende och militärt alliansfria samt att alla insatser
              sker på uppdrag av FN.
            </seg>
            <seg xml:id="i-5b7144e4173ea69c-0">
              Fru talman! Vänsterpartiet delar utskottets mening att stå bakom
              FN:s resolution 1325 om kvinnor, fred och säkerhet. Utskottet
              pekar på den mycket viktiga roll kvinnor har när det gäller förebyggande
              insatser och konflikthantering. Kvinnor och män drabbas väldigt
              olika av kriser och krig. Utan tillräckligt många kvinnors deltagande
              och kvinnors kunskaper före, under och efter en konflikt blir
              krishanteringen vare sig trovärdig eller långsiktigt hållbar.
            </seg>
            <seg xml:id="i-83574032cd30115d-0">
              Svenska kvinnors deltagande i svensk freds- och säkerhetspolitik
              är alldeles för lågt. Inom Försvarsmakten finns i dag omkring
              4 procent kvinnor. Regeringen bör ha en handlingsplan med tydliga
              mätbara mål för att öka andelen kvinnor inom freds- och säkerhetsområdet.
              Vänsterpartiet menar att en hög målsättning kan uppnås stegvis
              med delmål, men inom tio år bör fördelningen mellan kvinnor och
              män vara betydligt bättre än i dag. Jag förväntar mig att regeringen
              i höstens försvarspolitiska proposition lägger fast en tydlig
              handlingsplan och målsättning för att fler kvinnor ska finnas
              inom Försvarsmakten i framtiden.
            </seg>
            <seg xml:id="i-88010f740ea2f133-0">
              Sverige deltar och är pådrivande i en rad militära strukturer
              inom EU. Vänsterpartiet anser att Sverige bör avbryta allt samarbete
              som bidrar till militariseringen av EU och lämna sina åtaganden
              i Nordic Battlegroup. Det är inte rimligt att vi sätter upp en
              motsvarande snabbinsatsstyrka 2011. EU:s snabbinsatsstyrkor kostar
              enorma belopp och har aldrig under årens lopp varit ute i någon
              mission eftersom regelverket inte är anpassat till verkligheten.
            </seg>
            <seg xml:id="i-ab2cf56a8c15ead5-0">
              Det var exempelvis inte möjligt att använda delar av vår snabbinsatsstyrka
              i den insats som pågår i Tchad. Vi anser att det är viktigt att
              hävda den svenska neutralitetspolitiken och att det är viktigt
              att Sverige hålls utanför Nato och NRF. Sverige bör avbryta alla
              samarbeten som leds av Nato.
            </seg>
          </u>
          <note type="speaker" xml:id="i-a4dafd59729dbe67-0">
            Anf. 219 ALLAN WIDMAN (fp):
          </note>
          <u who="allan_widman_80f3d6" xml:id="i-cf6a757ba696e6b2-10">
            <seg xml:id="i-b2043b657ca7d283-0">
              Fru talman! Skälet till att jag står här i denna sena timme är
              att Folkpartiet har varit en av inspiratörerna bakom tanken på
              en nationell strategi för internationella insatser. Jag tror att
              det är få verksamheter i svensk politik som omsätter så mycket
              medel och är av så stor vikt, men som saknar en långsiktig politisk
              planering eller en strategi. Därför är jag naturligtvis glad för
              det faktum att vi nu, närmare fem år efter det att Folkpartiet
              för första gången motionerade om den här saken, står i kammaren
              och pratar om strategin.
            </seg>
            <seg xml:id="i-ce5d4d52018477bf-0">
              Det har kommit en del frågor. Jag kan börja med att säga till
              Gunilla Wahlén att riksdagen som framgår av betänkandet förutsätter
              att vi snart får ta ställning till strategin i någon form igen.
              Jag tror att vi närmar oss en punkt där även alliansen, och kanske
              andra partier ur oppositionen, inser värdet av att vi knyter målet
              avseende kvinnligt deltagande i internationella insatser till
              en procentandel. Sedan kan vi diskutera vad den ska bestå i.
            </seg>
            <seg xml:id="i-b9e5d5a8a55def5e-0">
              Visst, Urban Ahlin, jag måste erkänna att jag känner en liten
              besvikelse över att det kanske inte blev så där oerhört konkret
              och tydligt allra första gången. Jag tycker ändå att vi kan glädjas
              åt att det är ett enigt utskott tror jag som på den punkten och
              när det gäller de ambitionerna uttalar att målet med strategin
              på sikt bör vara att den ska kunna användas för riksdagens uppföljning
              och beredning av uppdragen samt att berörda myndigheter ska kunna
              använda den detta är väldigt viktigt, fru talman som underlag
              för sin planering.
            </seg>
            <seg xml:id="i-920d697814c10d0a-0">
              Kanske kan vi komma dit. Jag vet att Försvarsberedningen som
              Staffan Danielsson antydde har ett ganska omfattande kapitel som
              rör just de här frågorna. Det kapitlet kanske rent av har något
              större upplösning än vad regeringens skrivelse har haft.
            </seg>
            <seg xml:id="i-7dc9befd6dd72a07-0">
              När det gäller Kent Härstedt och de synpunkter som framförts
              om riskerna med att integrera militära och civila bidrag kan jag
              på vissa punkter dela hans oro. Det är av just det skälet att
              det har varit lite otydligt i regeringens skrivelse som utskottet
              har valt att trycka på att det mer handlar om samordning mellan
              olika bidrag i ett operationsområde och att vi när vi talar om
              integration kan göra det när vi tittar på den politik som vi riktar
              mot landet i fråga.
            </seg>
            <seg xml:id="i-89f314b0094a62cd-0">
              Jag vill också gärna säga att vi förmodligen också måste arbeta
              med integration av berörda myndigheters arbete här på hemmaplan,
              så att man verkligen får en helhetssyn. Försvarsberedningen besökte
              Danmark för några veckor sedan och fick reda på att man där till
              exempel hade en Afghanistan task force som bestod av representanter
              för både berörda departement och berörda myndigheter. Jag tror
              att det är väldigt bra.
            </seg>
            <seg xml:id="i-8214a64d188c63b3-0">
              Jag har också varit i Afghanistan, Kent Härstedt. Jag har inte
              sett några prov på att myndigheten skulle ha sanktionerat eller
              ägnat sig åt militär biståndsverksamhet. Möjligen förekommer det
              så kallade med caps där överflöd i fråga om sjukvårdsresurser
              används för civilbefolkningens bästa. Men jag träffade soldater
              som berättade att de vid ett tillfälle träffade en man i öknen
              och inte ens vågade ge denne en vattenflaska fastän han var i
              stort behov av detta.
            </seg>
            <seg xml:id="i-69dcbd4a8ffe3ec3-0">
              Jag utgår från att jag får replikera.
            </seg>
          </u>
          <note xml:id="i-c228a0c5308c4587-0">
            Jag yrkar bifall till förslaget i utskottets betänkande.
          </note>
          <note type="speaker" xml:id="i-44aab33e308f837f-0">
            Anf. 220 KENT HÄRSTEDT (s) replik:
          </note>
          <u who="kent_harstedt_132546" xml:id="i-5a6f0307bb7a88a0-1">
            <seg xml:id="i-5234436da665870c-0">
              Fru talman! Det är trevligt när man kan hjälpa till att upplysa
              Folkpartiet någon gång emellanåt.
            </seg>
            <seg xml:id="i-3f2da3a4889dc5b6-0">
              Det finns en Cimicavdelning i dag på det svenska förbandet, Camp
              Northern Lights. Det är mycket möjligt att den inte fanns där
              när Allan Widman besökte förbandet; det vet jag inte alls. Men
              i dag finns det en utvecklad Cimicavdelning på Camp Northern Lights.
            </seg>
            <seg xml:id="i-74ed7ce3dbc98323-0">
              Alla kanske inte är bekanta med alla förkortningar. Cimic handlar
              om att man planerar insatser för att försöka vända uppfattningen
              hos en befolkning. Man kan använda biståndsmedlet där. Det har
              utövats och används av såväl Sverige som Finland. Sverige har
              också varit involverat vid ett flertal tillfällen. Godhjärtade
              soldater har tagit initiativ och samlat in pengar själva, och
              man har också sänt containrar dit med bistånd. Det är godhjärtade
              insatser, som dock kanske inte alltid har slagit rätt ut. Man
              har skickat dit containrar med västerländska kläder som man kanske
              inte använder på plats. Man har samlat in pengar till stövlar.
              Gott hjärta inget fel i det. Men det har också varit rena military
              handouts , ren biståndsverksamhet.
            </seg>
            <seg xml:id="i-8153e5668cf69050-0">
              Allan Widman, som precis som jag själv har goda kontakter inom
              den militära världen, kan undersöka det här och återkomma vid
              ett senare tillfälle. Men jag tycker att detta är suddigt. Det
              är ett problem när vi inte riktigt vet vad vi pratar om, när vi
              inte har en klar uppfattning. Jag uppskattar att majoriteten har
              tagit ett kliv åt rätt håll och försökt förtydliga det här. Vi
              socialdemokrater är inte främmande för att vi ska ha en samlad
              bedömning av vad Sverige kan göra för insatser i ett verkansområde.
              Men vi måste vara tydliga om vad vi menar.
            </seg>
          </u>
          <note type="speaker" xml:id="i-c03ef4d1c5a76758-0">
            Anf. 221 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-11">
            <seg xml:id="i-1948aeb7d9633e19-0">
              Fru talman! Nu klarnade det lite vad Kent Härstedt avser. Han
              säger bland annat att Sverige nu har en ambition att se till att
              en del av det bistånd till Afghanistan som Sverige har bilateralt
              också kommer de provinser till godo där vår militär arbetar. Det
              är för övrigt någonting som jag tror att de flesta länder har
              haft och tillämpat under mycket lång tid, inte minst inom den
              norra delen av Afghanistan.
            </seg>
            <seg xml:id="i-cf5ef77c95860fcc-0">
              Rätt hanterat ser jag inte det som ett problem i sig. Jag tror
              att det kan vara viktigt att det blir tydligt att där svensk militär
              befinner sig hjälper svenska biståndsmyndigheter kanske till i
              större utsträckning än vad som sker i övriga delar av landet.
              Nu kommer Kent Härstedt och säger att det underminerar den afghanska
              regeringen. Både jag och Kent Härstedt vet att den regeringen
              har problem när det gäller att omhänderta bistånd i olika delar.
            </seg>
            <seg xml:id="i-329d679c45cf3f55-0">
              I de delarna ser inte jag någon risk, vill jag gärna säga. Jag
              vågar påstå att inga ansvariga inom Försvarsmakten, oavsett om
              vi pratar om operativa chefer eller cheferna för de taktiska staberna,
              pläderar för military handouts . Det skulle vara mycket förvånande
              för mig om så vore fallet. Jag tycker att Försvarsmakten trycker
              på att det inte är deras uppgift att ägna sig åt detta och att
              man och det kanske Kent Härstedt känner igen betonar att kärnverksamheten
              för Försvarsmakten, också vid internationella insatser, är den
              väpnade striden.
            </seg>
            <seg xml:id="i-9996c0e5d521d2ba-0">
              Däremot förekommer det att soldaterna i våra insatsområden på
              egen hand samlar in pengar privat och ger stöd. Jag har sett barnhem
              i Liberia som har levt på svenska soldaters och andras extrapengar,
              och jag vet att vi har stött en flickskola i Mazar-e-Sharif.
            </seg>
          </u>
          <note type="speaker" xml:id="i-dad671fcd2efe1df-0">
            Anf. 222 KENT HÄRSTEDT (s) replik:
          </note>
          <u who="kent_harstedt_132546" xml:id="i-5a6f0307bb7a88a0-2">
            <seg xml:id="i-20e56301f0b60edd-0">
              Fru talman! Vi blandar ihop många olika saker. Det tredje som
              nämndes, med bistånd till samma område, är egentligen en debatt
              i sig självt som jag tog med biståndsministern i går.
            </seg>
            <seg xml:id="i-87a909da91d20d66-0">
              Vad vi har pratat om här är tre helt olika saker. Vi har Cimicverksamhet,
              där man använder biståndet som ett redskap för att göra en befolkning
              välvilligt inställd. En sådan avdelning finns på Camp Northern
              Lights i dag. Det är inget tvivel om saken. Jag har själv blivit
              briefad.
            </seg>
            <seg xml:id="i-cb3b8aab8b340a58-0">
              Det andra är att vi har haft svensk militär som har delat ut
              bistånd i det här området. Så är det.
            </seg>
            <seg xml:id="i-76f24a2c0acbc4ba-0">
              Det tredje är huruvida soldaterna själva gör insamlingar och
              annat. Vad de gör på sin fritid kan vi inte ha synpunkter på.
            </seg>
            <seg xml:id="i-dcb336e8823a53ff-0">
              Vad gäller att allokera bistånd till områden där man har militära
              insatser är inte heller helt okomplicerat. Jag tror att man måste
              fundera på vilken roll Sverige ska spela i olika områden. När
              det gäller länder som Afghanistan, där Sverige faktiskt är en
              biståndsmässig stormakt, kanske vi från första början måste fundera
              över huruvida vi ska skicka militära insatser. I ett sammanhang
              kanske det är helt rätt att skicka in mer biståndsinsatser, i
              ett annat sammanhang militära insatser och i vissa sammanhang
              bådeoch.
            </seg>
            <seg xml:id="i-39e514a50145a1d4-0">
              Detta är inte helt okomplicerat, och det säger ni också i texten.
              Det finns flera åtaganden som vi har internationellt Parisagendan,
              Dacåtagande och annat som reglerar hur vi får använda biståndsmedlen.
              Just i Afghanistan är det särdeles problematiskt att Karsairegeringen
              fortsätter att hållas svag. Två tredjedelar av allt bistånd till
              Afghanistan från länder som skickar militärer går till de områden
              där de finns. På det sättet fortsätter Karsairegeringen att vara
              svag, och det är ett av problemen långsiktigt för Afghanistan.
            </seg>
          </u>
          <note type="speaker" xml:id="i-cd17bb1127052385-0">
            Anf. 223 ALLAN WIDMAN (fp) replik:
          </note>
          <u who="allan_widman_80f3d6" xml:id="i-cf6a757ba696e6b2-12">
            <seg xml:id="i-5603421b27844247-0">
              Fru talman! Jag tycker att Kent Härstedt måste vara ärlig och
              erkänna att när biståndsmedel går in i Karsairegeringen och dess
              regeringskansli är det dessvärre mycket av medlen som kommer på
              avvägar. Det finns det många internationella rapporter som vittnar
              om. Och det är klart att vi har också någonstans ett ansvar för
              att svenska skattebetalares medel i form av bistånd som distribueras
              i världen går till de ändamål som de är avsedda för.
            </seg>
            <seg xml:id="i-7157a47ae8a4453e-0">
              Jag kommer naturligtvis efteråt, fru talman, att tala med Kent
              Härstedt för att höra om han kan ge exempel på military handouts
              som han har kunnat iaktta. I så fall att det är illavarslande
              och för mig mycket överraskande.
            </seg>
            <seg xml:id="i-0c1523946537a7ca-0">
              När jag befann mig i Afghanistan, vilket inte är mer än för cirka
              två månader sedan, kom jag till en liten stad som heter Sarapol
              långt borta i vårt område. Där stod en göteborgsk major och berättade
              att andra länder som var i Sarapol hade stora resurser när det
              gällde att ta sig fram i byarna med hjälp av biståndsmedel och
              annat. Det han hade, fru talman, var fyra stycken pappersdrakar
              som han skulle kunna dela ut till barnen i byn för att på så sätt
              kunna inleda en dialog med människorna. Det kändes inte vare sig
              oroande eller otäckt.
            </seg>
          </u>
          <note xml:id="i-71132983716565f5-4">
            Överläggningen var härmed avslutad.
          </note>
          <note xml:id="i-35c7bc45710473de-0">
            13 § Fortsatt svenskt deltagande i Europeiska unionens militära
            insats i Tchad och Centralafrikanska republiken
          </note>
          <note xml:id="i-9a49ab7e2088ebfc-6">
            Föredrogs
          </note>
          <note xml:id="i-14a4a7b474d6e774-0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" xml:id="i-9a03a7a906c76f33-0">
            Anf. 224 URBAN AHLIN (s):
          </note>
          <u who="urban_ahlin_d3bdeb" xml:id="i-d9d1ff0480333255-3">
            <seg xml:id="i-0fe8d4f4aa93e0bd-0">
              Fru talman! Vi har 30 minuter på oss, så jag ska försöka rappa
              på även i det här ärendet.
            </seg>
            <seg xml:id="i-e17ee84ea00bba61-0">
              Anledningen till att vi är här i dag är att regeringen till sist
              tog sitt förnuft till fånga och bestämde sig för att förlänga
              den insats som Sverige gör tillsammans med Frankrike och en del
              andra länder i insatsen Eufor i Tchad.
            </seg>
            <seg xml:id="i-d5c756049f41c07e-0">
              Som ni minns fick EU en förfrågan från FN om att skydda flyktingarna
              till dess att man i FN själva var förmögna att skydda flyktingarna
              vid gränsen mellan Sudan och Tchad. Den svenska regeringen beslöt
              sig för att åka ned, och Sveriges riksdag fattade ett beslut.
              Sedan attackerade rebellerna presidenten Deby i Tchad och höll
              på att ta över i NDjamena, huvudstaden där. Det försenade den
              svenska deployeringen till Tchad. När sedan vi ledamöter i utrikes-
              och försvarsutskotten fick klart för oss att Sverige bara skulle
              vara fullt operativt i området i fyrasex veckor uppstod det lite
              tumult och en viss oro bland ledamöterna över om det verkligen
              var rimligt att för så många miljoner vara där så kort tid och
              vad det skulle få för inverkan på skyddet av flyktingarna. Efter
              mycket debacle och många olika utspel från olika moderata ministrar
              tog man till slut sitt förnuft till fånga och bestämde sig för
              att förlänga insatsen. Det är det som det här betänkandet handlar
              om.
            </seg>
            <seg xml:id="i-a7714eb5bbd294a0-0">
              Vi socialdemokrater har haft ett yrkande här. Det handlar om
              att vi tycker att regeringen är ganska snål mot sig själv när
              man säger att man bara vill ha ett mandat från Sveriges riksdag
              att Sverige ska få vara kvar i Tchad till och med den 30 november
              2008. Det är av det skälet att vi borde ha lärt oss lite grann
              av hur osäker situationen är på marken. Den ena dagen är det någon
              rebellrörelse som attackerar NDjamena, den andra dagen är den
              någon rebellrörelse som attackerar Khartum.
            </seg>
            <seg xml:id="i-45aa2251467c5033-0">
              I gårdagens TT-meddelande kunde vi läsa att rebeller nu har passerat
              gränsen från Sudan in i Tchad igen. Dessutom skyddar Tchads styrkor
              staden Abeche. Det är den stad som svenska trupper ska ut ifrån
              när de ska åka hem. Vi har påtalat i vårt sammansatta utskott
              att det är en ganska tajt tidsmarginal som regeringen ger för
              att avsluta insatsen. Därför tyckte vi att vi hade ett ganska
              generöst förslag från Socialdemokraternas sida. Vi sade: Varför
              inte låta regeringen ha en mandattid fram till och med den 15
              mars utifall att någonting skulle hända som försenar utdragandet
              av de svenska soldaterna från Tchad? Det är klart att vi är lite
              nyfikna på att höra av Christian Holm här lite senare av vilken
              anledning de borgerliga ledamöterna inte tyckte att regeringen
              skulle ha den friheten.
            </seg>
            <seg xml:id="i-d34f6ce896ea97e0-0">
              Vi beslöt oss för att inte reservera oss. Vi tycker att det är
              viktigt att det finns stor enighet när Sverige gör militära insatser
              utomlands, och vi tycker att det är bra att den svenska regeringen
              har tagit sitt förnuft till fånga och förlänger insatsen.
            </seg>
            <seg xml:id="i-cba649bf071b13ac-0">
              Dock vill jag påtala att i det tidigare ärendet hörde vi flera
              borgerliga ledamöter prata om FN:s resolution 1325 och vikten
              av att kvinnligt deltagande uppmärksammas i fredsfrämjande operationer.
              Det kan vara värt att notera att i den här propositionen som regeringen
              lagt fram till riksdagen står det ingenting om 1325. Det gjorde
              det inte heller i den första propositionen om Tchadinsatsen som
              nämndes. Det är bara en läpparnas bekännelse som vi hör från borgerliga
              ledamöter från den här talarstolen. När det handlar om handling
              och när regeringen lämnar fram propositioner till Sveriges riksdag
              nämns dessa saker inte.
            </seg>
          </u>
          <note xml:id="i-689a5bcef0347551-0">
            Fru talman! Jag yrkar bifall till utskottets förslag till beslut
            i betänkandet.
          </note>
          <note xml:id="i-a65bf5eefdc35f45-0">
            I detta anförande instämde Kent Härstedt och Åsa Lindestam (båda
            s).
          </note>
          <note type="speaker" xml:id="i-8ec9e867d9c72962-0">
            Anf. 225 CHRISTIAN HOLM (m):
          </note>
          <u who="christian_holm_6f4d76" xml:id="i-4e0cfe5067a815a5-0">
            <seg xml:id="i-3c1dbcbec561e54e-0">
              Fru talman! Jag ska också fatta försöka hålla mig något kortfattad.
            </seg>
            <seg xml:id="i-c7f07248125f3d93-0">
              Vi diskuterar här en viktig fråga i dag, förlängningen av det
              svenska deltagandet i EU:s militära insats i Tchad och Centralafrikanska
              republiken. För svensk del handlar det om att riksdagen ger ett
              bemyndigande till regeringen att fortsatt låta en styrka om högst
              390 personer delta i den fortsatta insatsen.
            </seg>
            <seg xml:id="i-6df76ca92b70e30c-0">
              Vi diskuterade Tchad här i kammaren också i höstas. Glädjande
              nog var det då en helt enig riksdag som tog ställning för insatsen
              och ansåg den vara så viktig att den borde genomföras. Nu har
              vi kommit till en punkt som handlar om att förlänga insatsen en
              förlängning som föreslås gälla längst till och med den 30 november
              2008.
            </seg>
            <seg xml:id="i-49c8c47fffd91956-0">
              Jag tycker, fru talman, att den enighet som fanns och finns i
              riksdagen är bra av många skäl. Framför allt ger den en tydlig
              signal och ett tydligt stöd från riksdagen till de svenska tjejer
              och killar som deltar i de internationella fredsbevarande insatserna
              och som jag tycker är värda all uppskattning och tacksamhet från
              oss här i Sveriges riksdag.
            </seg>
            <seg xml:id="i-2617602f246196ea-0">
              Diskussionen har även inför det här beslutet förts i en mycket
              positiv anda. Det har varit bra diskussioner, och det är viktigt
              eftersom det är en viktig fråga. Det handlar om att skydda flyktingar
              i området. Efter en mångårig konflikt lever många av flyktingarna
              i en riskfylld miljö och en humanitärt mycket svår situation.
            </seg>
            <seg xml:id="i-e6add55276df5894-0">
              Fru talman! Den diskussion som har varit inför förlängningen
              har handlat om huruvida regeringen ska få ett bemyndigande från
              riksdagen att förlänga insatsen till och med den 30 november 2008
              eller till och med den 15 mars 2009, som Socialdemokraterna har
              föreslagit som en ytterligare förlängning efter den 30 november.
              Men det finns i dag inte någon sådan förfrågan från regeringen
              och inte heller från EU. Därför föreslår vi en förlängning till
              som längst den 30 november 2008.
            </seg>
            <seg xml:id="i-e67531389fd433d5-0">
              Skulle det senare bli aktuellt med ytterligare förlängning tycker
              vi att det är viktigt att riksdagen är delaktig också i den processen,
              eftersom det är så viktiga frågor som landets parlament bör vara
              med och diskutera. Jag vill därför yrka bifall till utskottets
              förslag.
            </seg>
          </u>
          <note xml:id="i-d1e9e0c6a68206a2-0">
            I detta anförande instämde Mats Sander (m).
          </note>
          <note type="speaker" xml:id="i-6878123e0b3d5c6f-0">
            Anf. 226 URBAN AHLIN (s) replik:
          </note>
          <u who="urban_ahlin_d3bdeb" xml:id="i-d9d1ff0480333255-4">
            <seg xml:id="i-3ea43ded75864764-0">
              Fru talman! Jag har två frågor till Christian Holm. Vad är anledningen
              till att regeringen i två propositioner nu till Sveriges riksdag
              om en insats i Tchad inte vid något tillfälle har nämnt 1325 FN-resolutionen
              om kvinnligt deltagande i fredsfrämjande operationer när ni i
              talarstolen talar er varma för detta hela tiden. Vad är skälet
              till att regeringen i två propositioner inte har nämnt detta?
            </seg>
            <seg xml:id="i-13ea4487c164323f-0">
              Den andra frågan gäller den 15 mars. Följer du inte nyhetsrapporteringen
              från Tchad? Det är en problematisk situation med rebellrörelser
              som rör sig hela tiden över gränserna. Det är svårdefinierade
              rebellrörelser och banditgrupper som mycket lätt kan orsaka stora
              problem för våra trupper där. Av vilken anledning måste vi sätta
              en snäv tidsram för när dessa trupper ska lämna landet? Vad är
              skälet till att det inte går att säga att Sveriges riksdag ger
              regeringen ett mandat ni har tiden fram till den 15 mars på er?
              Man säger att EU inte har krävt det, och inte FN eller någon annan.
              Vi vet att den irländske befälhavaren gärna vill att Sverige ska
              stanna där för att göra en insats. Vi är medvetna om att de ekonomiska
              resurserna till sist tar slut och att det är lämpligt att Sverige
              avslutar. Men varför inte bara helt enkelt ge regeringen ett mandat?
              Litar inte Christian Holm på den borgerliga regeringen?
            </seg>
          </u>
          <note type="speaker" xml:id="i-e6a6abcfa89e9fe3-0">
            Anf. 227 CHRISTIAN HOLM (m) replik:
          </note>
          <u who="christian_holm_6f4d76" xml:id="i-4e0cfe5067a815a5-1">
            <seg xml:id="i-fbf9bf2d1e83d473-0">
              Fru talman! Urban Ahlin undrar varför vi inte nämner 1325. Det
              är en viktig FN-artikel som ligger till grund för Försvarsmaktens
              hela arbete. Jag tycker att det är mycket viktigare än att man
              i alla skrifter skriver in det. Det handlar ju också om vad handlingen
              och verkligheten blir. Det är klart att det är viktigt hur man
              formulerar sig i texter. Men det viktigaste är vad som sker i
              verkligheten. Där bejakas kvinnors och barns rättigheter i konfliktsituationer
              väldigt väl. Alla soldater som ingår i internationella styrkor
              får också en utbildning i folkrätt innan de åker ut.
            </seg>
            <seg xml:id="i-cc17b91418322238-0">
              När det gäller bemyndigandet skulle jag nästan vilja vända tillbaka
              frågan till Urban. Vad är problemet med att vi ger ett bemyndigande
              till den 30 november 2008? Om det skulle behövas en ytterligare
              förlängning vad är då problemet med att vi i riksdagen aktivt
              deltar i den diskussionen ytterligare en gång? Jag tycker inte
              att det är problematiskt. Jag tycker att det är viktigt att vi
              har det engagemanget härifrån, både från utskottet och kammaren.
            </seg>
          </u>
          <note type="speaker" xml:id="i-c1646211bc330cb6-0">
            Anf. 228 URBAN AHLIN (s) replik:
          </note>
          <u who="urban_ahlin_d3bdeb" xml:id="i-d9d1ff0480333255-5">
            <seg xml:id="i-686f48d1c56ef716-0">
              Fru talman! Vi socialdemokrater ser inget problem med det. Vi
              såg bara en praktisk lösning. Vi vet hur situationen på marken
              ser ut i Tchad. Att då gå tillbaka till riksdagen med en ny proposition
              för att förlänga insatsen någon månad synes ganska så byråkratiskt.
              Vi tyckte att det fanns en lämplighet och en rationalitet i att
              Sveriges riksdag redan i dag säger att vi inte behöver ha så snåla
              tidsramar. Om det tar längre tid på grund av regn, av rebellrörelser
              eller någonting annat som vi nu dagligen ser rapporteras därifrån
              skulle vi inte tycka att det var konstigt att regeringen hade
              det mandatet. Men jag uppfattar det som att Christian Holm hellre
              vill att regeringen ska ha snäva tidsramar.
            </seg>
            <seg xml:id="i-0dcdbad49d07e560-0">
              När det gäller 1325 handlar det naturligtvis om vad man gör i
              praktiken, men också om vilka signaler man ger som regering. Jag
              tycker att det här är signifikativt för den här regeringen. Ledamöter
              står här i talarstolen och talar om 1325 och kvinnligt deltagande.
              Men när vi ser propositionen, den skriftliga texten som går ut
              och som styr hur myndigheter och andra ska följa frågan, negligeras
              detta av den svenska regeringen. Det är sorgligt att se att det
              är på det sättet.
            </seg>
            <seg xml:id="i-87772b262ed464bb-0">
              Jag vill ändå tacka Christian Holm för en bra diskussion. Vi
              är eniga om betänkandet. Vi ställer alla upp på de soldater som
              finns i Tchad och deras insatser. De är viktiga. De flyktingar
              som finns i flyktinglägren lever under fruktansvärda förhållanden.
              Det är viktigt att vi visar en enighet från Sveriges riksdag,
              precis som vi gör i detta ärende.
            </seg>
          </u>
          <note type="speaker" xml:id="i-1f039a563e8904ef-0">
            Anf. 229 CHRISTIAN HOLM (m) replik:
          </note>
          <u who="christian_holm_6f4d76" xml:id="i-4e0cfe5067a815a5-2">
            <seg xml:id="i-b61471fa7547d4ee-0">
              Fru talman! Jag får passa på att tacka Urban Ahlin för debatten
              och för den oerhörda generositet mot den borgerliga regeringen
              som han visar och önskar genomföra.
            </seg>
            <seg xml:id="i-4b88b8088f6d3ae4-0">
              Vi vidhåller som sagt att 30 november är det datum som gäller.
              Tanken är att styrkorna ska ha lämnat Tchad redan den 31 oktober
              med påbörjan redan i sommar till viss del.
            </seg>
            <seg xml:id="i-9fa119b76dcdb9de-0">
              Jag tycker återigen att det är viktigt att på samma sätt som
              Urban Ahlin sade i sitt anförande under hösten poängtera vikten
              av att riksdagen är med och diskuterar alla de här besluten. Det
              gör vi förvisso nu, men jag vill också att riksdagen är med i
              debatten om det skulle bli en eventuell förlängning.
            </seg>
            <seg xml:id="i-62cb6e5c1564cc4f-0">
              Vad gäller 1325 och kvinnors rättigheter tror jag inte att någon
              har undgått detta vare sig när försvarsministern har pratat, när
              vår biståndsminister har talat eller när vi här i riksdagen har
              talat. Det gäller inte bara på plats i kammaren utan på alla olika
              områden vi befinner oss poängterar vi de här delarna. Man kan
              också se i den politik som förs att 1325 och det som innefattas
              där faktiskt finns med i den verkliga politiken. Det tycker jag
              känns bra.
            </seg>
          </u>
          <note type="speaker" xml:id="i-13b293985db391a8-0">
            Anf. 230 STAFFAN DANIELSSON (c):
          </note>
          <u who="staffan_danielsson_559bd0" xml:id="i-5e0ffa866e360b00-5">
            <seg xml:id="i-4b5d32aa110e61d5-0">
              Fru talman! Tchad och Sudan drabbas av svåra konflikter sedan
              länge. Äntligen sker en fredsinsats i Tchad med FN-mandat utförd
              av EU:s styrka Eufor. Det är glädjande att man har kommit dit.
              Det är tråkigt att de styrkor som borde behövas i Sudan ännu inte
              är där.
            </seg>
            <seg xml:id="i-0059669a96f2ccde-0">
              Sverige deltar med ett förstärkt skyttekompani sedan vårvintern
              2008 i Tchad vad det inte svensk vinter, men i Sverige. Eufors
              befälhavare har tillfrågat Sverige om en förlängning av insatser.
              Det är bra att Sverige nu tillmötesgår detta genom det beslut
              vi ska fatta i morgon.
            </seg>
            <seg xml:id="i-94fe7877a23c2f03-0">
              Socialdemokraterna var i höstas lite tveksamma till om riskerna
              i uppdraget i Tchad var för stora och om den franska historien
              i Tchad skulle kunna vara en försvårande faktor för det svenska
              deltagande och för Eufors deltagande. Det har ändå funkat hyggligt,
              och det är bra att vi nu är helt överens om att de svenska soldaterna
              gör viktiga insatser för säkerheten i området, för lokalbefolkningen
              och för de många flyktingarna.
            </seg>
            <seg xml:id="i-73327fdf54275062-0">
              Socialdemokraterna brukar vara noga med hur långt mandat riksdagen
              ska ge regeringen för insatserna. Nu vill man helst utsträcka
              mandatet inte bara till den 30 november, som regeringen föreslår,
              utan till mars 2009.
            </seg>
            <seg xml:id="i-ed3ca8d5385c8f02-0">
              Jag välkomnar i och för sig den tilltro till regeringen som jag
              givetvis också känner. Men vi i alliansen tycker som sagt ändå
              att det mandat som regeringen själv har begärt till den 30 november
              är fullt tillräckligt.
            </seg>
            <seg xml:id="i-56f9edac4916b35e-0">
              Jag välkomnar att ett enigt utskott i morgon kan fatta beslut
              om detta även om Socialdemokraterna i ett särskilt yttrande förordar
              att tidsgränsen borde ha varit till den 15 mars. Men jag vill
              ge er kredit för storheten i att ni trots allt stöder regeringens
              förslag.
            </seg>
          </u>
          <note type="speaker" xml:id="i-858a03f2537196af-0">
            Anf. 231 URBAN AHLIN (s) replik:
          </note>
          <u who="urban_ahlin_d3bdeb" xml:id="i-d9d1ff0480333255-6">
            <seg xml:id="i-cce8548d219c8db0-0">
              Fru talman! Jag lovar att inte förlänga debatten. Men Staffan
              Danielsson sade att vi hade uttryckt tveksamhet i höstas inför
              insatsen. Det är för mig något alldeles nytt. Vi skrev en motion
              om det, och vi skrev att vi var glada över att regeringen åker
              i väg till Tchad. Vi tyckte att det var trevligt. Vad vi uttryckte
              en tveksamhet för var just att det var Frankrike som var lead
              nation . Det fanns diskussioner i franska medier om att Sverige
              skulle vara lead nation . Vi undrade hur arbetet med själva deployeringen
              gick till, hur det bestämdes och så vidare. Vi uttryckte ingen
              som helst tveksamhet till att insatsen var nödvändig och att det
              var bra att Sverige deltog där.
            </seg>
            <seg xml:id="i-b6c47164ab108818-0">
              Däremot är Frankrike en gammal kolonialmakt i Tchad, och vi har
              påpekat att det är oerhört viktigt att Euforstyrkan visar neutralitet
              på plats så att vi inte drar en ökad risk till våra svenska trupper.
              Det var vad vi poängterade. Det fanns absolut ingen tveksamhet
              från socialdemokratisk sida när det gäller själva insatsen som
              sådan.
            </seg>
          </u>
          <note type="speaker" xml:id="i-e30f2a51f3f1bc56-0">
            Anf. 232 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-5e0ffa866e360b00-6">
            <seg xml:id="i-388aadaf03c45447-0">
              Fru talman! Vi är säkert överens här, men det jag tänkte på var
              den diskussion vi förde i utskottet om riskerna för de svenska
              soldaterna med det upplägg det hela handlade om. Men vi landade
              i att skicka soldater, och det är jag glad för.
            </seg>
          </u>
          <note type="speaker" xml:id="i-be1c8b7f0f2f703e-0">
            Anf. 233 URBAN AHLIN (s) replik:
          </note>
          <u who="urban_ahlin_d3bdeb" xml:id="i-5029573c9f5b81d8-0" next="cont">
            <seg xml:id="i-bc221cdd72742fb6-0">
              Fru talman! Det är klart att vi i utskottet alltid ställer en
              fråga om vilka risker det finns för de svenska soldaterna. Det
              vore fel av oss riksdagsledamöter att inte poängtera vilka orosmoln
              vi ser och begära svar från Försvarsmakten. Men de svar vi fick
              från Försvarsmakten var tillfyllest för oss.
            </seg>
          </u>
          <note xml:id="i-ab7401f6b40467d3-0">
            Anf. 234 GUNILLA WAHLÉN (v):
          </note>
          <u who="urban_ahlin_d3bdeb" prev="cont" xml:id="i-f00ca4d50372ed7b-0">
            <seg xml:id="i-5ddbd495a8ea18aa-0">
              Fru talman! Vänsterpartiet var pådrivande i att det skulle bli
              en förlängning av Tchadinsatsen. Vi diskuterade att de civila
              skulle skyddas och att det skulle vara kvalitet enligt 1325 när
              det gäller Frankrike och dess neutralitet. Nu när förslaget kommer
              stöder Vänsterpartiet att det ska bli en förlängning, och den
              förlängningen ska vara till den 30 november 2008.
            </seg>
          </u>
          <note type="speaker" xml:id="i-4d0d1b77b2482177-0">
            Anf. 235 ÅSA LINDESTAM (s):
          </note>
          <u who="asa_lindestam_f208fc" xml:id="i-08cf91de853ce38a-0">
            <seg xml:id="i-c39164d2f4b16d5c-0">
              Fru talman! Jag instämmer i det som Urban Ahlin har sagt, men
              jag vill poängtera att om en förstärkning till någon del ska användas,
              alltså inte de 200 soldater som vi har där nere utan att insatsen
              utökas till att omfatta 390, vill riksdagen bli informerad, helst
              på förhand. Det har vi sagt i utskottet. Är inte det möjligt annat
              än i efterhand vill vi i så fall ha en skriftlig redogörelse för
              hur det har gått till. Det känns viktigt för oss, jag vill poängtera
              det.
            </seg>
          </u>
          <note xml:id="i-c05751ddd64b4bca-1">
            I detta anförande instämde Urban Ahlin, Kent Härstedt, Inger
            Jarl Beck, Peter Jonsson och Eva Sonidsson (alla s).
          </note>
          <note type="speaker" xml:id="i-f401b79691a2e3a8-0">
            Anf. 236 PETER RÅDBERG (mp):
          </note>
          <note xml:id="i-2527127592347c00-0">
            Fru talman! Jag yrkar bifall till förslaget.
          </note>
          <note xml:id="i-71132983716565f5-5">
            Överläggningen var härmed avslutad.
          </note>
          <note xml:id="i-9d47a48540158f7d-0">
            14 § Bordläggning och beslut om förlängd motionstid
          </note>
          <note xml:id="i-f21d9d206d728f90-0">
            Anmäldes och bordlades
          </note>
          <note xml:id="i-2da19acf8df98585-0">
            Kammaren biföll talmannens förslag att motionstiden för dessa
            propositioner skulle förlängas till fredagen den 19 september
            .
          </note>
          <note xml:id="i-8009e15ea531a7c2-0">
            15 § Anmälan om frågor för skriftliga svar
          </note>
          <note xml:id="i-1a88e8859893139f-0">
            Anmäldes att följande frågor för skriftliga svar framställts
          </note>
          <note xml:id="i-0dd5b2530a133669-0">
            den 17 juni
          </note>
          <note xml:id="i-b73aa1025880684b-0">
            Anne Ludvigsson
          </note>
          <note xml:id="i-b73aa1025880684b-1">
            Anne Ludvigsson
          </note>
          <note xml:id="i-409700de65c9ace8-0">
            Cecilia Magnusson
          </note>
          <note xml:id="i-b83d286c3d2dfdc3-0">
            Katarina Brännström
          </note>
          <note xml:id="i-a1fcd058fb02ac84-0">
            Désirée Liljevall
          </note>
          <note xml:id="i-e69dc3d027140f0c-0">
            Thomas Bodström
          </note>
          <note xml:id="i-fe591f1a32fceeeb-0">
            Tomas Tobé
          </note>
          <note xml:id="i-4f8d8ec2b2a88887-0">
            Berit Högman
          </note>
          <note xml:id="i-31c6d93fdc5af62c-0">
            Sinikka Bohlin
          </note>
          <note xml:id="i-ef5a27a72c0a60aa-0">
            Helena Bouveng
          </note>
          <note xml:id="i-84ca96d5e792a590-0">
            Frågorna redovisas i bilaga som fogats till riksdagens snabbprotokoll
            tisdagen den 24 juni.
          </note>
          <note xml:id="i-50d763464bf48a87-0">
            16 § Kammaren åtskildes kl. 22.51.
          </note>
          <note xml:id="i-29e33876a0c0f184-0">
            Förhandlingarna leddes
          </note>
          <note xml:id="i-2663b0f695a3577f-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
