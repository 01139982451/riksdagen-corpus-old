<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--83</head>
          <docDate when="2012-01-01">2012-01-01</docDate>
        </div>
      </front>
      <body>
        <div>
          <note xml:id="i-fe7ca229dc94e1fc-0">
            ﻿
          </note>
          <note xml:id="i-e8dcfa3ed79aedde-0">
            Riksdagens protokoll
          </note>
          <note xml:id="i-5869188c1a8e6849-0">
            2012/13:83
          </note>
          <note xml:id="i-8c2a6c3c138d120a-0">
            Fredagen den 22 mars
          </note>
          <note xml:id="i-30a1484f9fbb2a9b-0">
            Kl. 09:00 - 12:18
          </note>
          <note xml:id="i-32d431dc3c0e5993-0">
            1 § Avsägelse
          </note>
          <note xml:id="i-7a8d375fccf37642-0">
            Talmannen meddelade att Mats Johansson (M) avsagt sig uppdraget
            som ledamot i Europarådets svenska delegation från och med den
            23 mars.
          </note>
          <note xml:id="i-ca2e66f704ab8554-0">
            Kammaren biföll denna avsägelse.
          </note>
          <note xml:id="i-9fdab94edefae620-0">
            2 § Anmälan om kompletteringsval till Europarådets svenska delegation
          </note>
          <note xml:id="i-241a6d9e3367767f-0">
            Talmannen meddelade att Moderata samlingspartiets riksdagsgrupp
            på grund av uppkommen vakans anmält Ulrika Karlsson i Uppsala
            som ledamot i Europarådets svenska delegation efter Mats Johansson.
          </note>
          <note xml:id="i-a8888566bf183955-0">
            Talmannen förklarade vald från och med den 23 mars till
          </note>
          <note xml:id="i-b78cbbff15b0cfdf-0">
            ledamot i Europarådets svenska delegation
          </note>
          <note xml:id="i-ce7df8b2957870ba-0">
            3 § Anmälan om fördröjda svar på interpellationer
          </note>
          <note xml:id="i-8c079a393e3e92ac-0">
            Till riksdagen hade inkommit följande skrivelser:
          </note>
          <note xml:id="i-c2b3c82412b9d6d7-0">
            Interpellation 2012/13:325
          </note>
          <note xml:id="i-c7c635585aa30522-0">
            Interpellation 2012/13:325 Saabaffären
          </note>
          <note xml:id="i-5634217bc7d93cfc-0">
            Interpellationen kommer att besvaras tisdagen den 9 april 2013.
          </note>
          <note xml:id="i-1fa7d5977614a4ba-0">
            Skälet till dröjsmålet är tidigare inbokade resor och arrangemang.
          </note>
          <note xml:id="i-821baebd3c840916-0">
            Fredrik Ahlén
          </note>
          <note xml:id="i-1eeee9d28e5930ea-0">
            Interpellation 2012/13:331
          </note>
          <note xml:id="i-b67df38d7cae2d54-0">
            Interpellation 2012/13:331 Åtgärder mot jämviktsarbetslösheten
          </note>
          <note xml:id="i-5634217bc7d93cfc-1">
            Interpellationen kommer att besvaras tisdagen den 9 april 2013.
          </note>
          <note xml:id="i-64c862ed6abe232a-0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-100aeddc82b6e225-0">
            Rikard Jermsten
          </note>
          <note xml:id="i-5137a474a06d0712-0">
            4 § Hänvisning av ärenden till utskott
          </note>
          <note xml:id="i-f651d65fca603ca9-0">
            Föredrogs och hänvisades
          </note>
          <note xml:id="i-a6a34e23e6351eb8-0">
            den 16 maj.
          </note>
          <note xml:id="i-ec301a0388e00c52-0">
            den 14 maj.
          </note>
          <note xml:id="i-a6a34e23e6351eb8-1">
            den 16 maj.
          </note>
          <note xml:id="i-4ad2216939ca71f1-0">
            5 § Svar på interpellation 2012/13:310 om digitalkompetens i
            skolor i små kommuner
          </note>
          <note type="speaker" xml:id="i-e4f0c6bfe8e095d8-0">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-0">
            <seg xml:id="i-f5fc8f6570e8183f-0">
              Herr talman! Hannah Bergstedt har frågat mig vilka åtgärder jag
              och regeringen har vidtagit utifrån Skolinspektionens granskning
              för att garantera att eleverna i hela landet får en likvärdig
              digitalkompetens och om det tagits något särskilt initiativ i
              frågan som tar fasta på den särskilda utsatthet som små glesbygdskommuner
              har.
            </seg>
            <seg xml:id="i-87f79ad1fd27f697-0">
              Låt mig börja med att säga att jag delar uppfattningen att det
              är viktigt att eleverna har en god digital kompetens. Svenska
              elever ska ha moderna och bra lärverktyg. Det är därför som skollagen
              (2010:800) ställer krav på skolhuvudmännen, kommunerna, att säkerställa
              att eleverna har tillgång till de lärverktyg som behövs för en
              tidsenlig utbildning. Som Hannah Bergstedt själv påpekar framgår
              det också av läroplanen för grundskolan att eleverna ska kunna
              använda modern teknik som ett verktyg för kunskapssökande, kommunikation,
              skapande och lärande. Digital kompetens lyfts även fram i flera
              av grundskolans kursplaner.
            </seg>
            <seg xml:id="i-6ff9e1e14fab973e-0">
              Skolinspektionens granskning från 2012 av användningen av it-verktyg
              i undervisningen pekade på skolledningens betydelse när det gäller
              om och hur it används. Det är dock viktigt att understryka att
              det är lärarna som mer i detalj planerar undervisningen, det vill
              säga vilka metoder och lärverktyg som ska användas så att de nationella
              målen och kunskapskraven nås. Det är rektor och skolhuvudmannen
              som ansvarar för att lärarna får den kompetensutveckling som behövs
              för detta.
            </seg>
            <seg xml:id="i-32c3233ea0e4dbe7-0">
              Regeringen har gett Statens skolverk i uppdrag att fortlöpande
              arbeta med att främja utvecklingen och användningen av it i skolan.
              Myndigheten genomför därför bland annat fortbildningar i praktisk
              it-kompetens för pedagoger och skolledare (PIM). Skolverket har
              också anpassat PIM för att göra det enklare för mindre kommuner
              och fristående skolor att delta.
            </seg>
            <seg xml:id="i-8413a7cb81f7eab2-0">
              Skolverket har även i uppdrag att kontinuerligt följa upp och
              ge en nationell bild av barns, elevers och lärares it-användning
              och it-kompetens. Uppdraget ska redovisas till Regeringskansliet
              vart tredje år, nästa gång nu i april 2013. Jag kan dock sammanfattningsvis
              konstatera att huvudmännen ansvarar för att läroplanens ambitioner
              uppfylls.
            </seg>
          </u>
          <note type="speaker" xml:id="i-a9eb383014bdfe73-0">
            Anf. 2 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-b612a6a5433be2de-0">
            <seg xml:id="i-0082366e7b39416a-0">
              Herr talman! Jag gick i sjunde klass första gången jag kom i
              kontakt med en dator. På skolans datakunskap hade vi något som
              hette Keops pyramid, ett matteprogram, och ett spel som hette
              Worms. När jag började gymnasiet hade vi en lärobok som gick ut
              på att man exakt fick följa instruktionerna för hur man skulle
              göra, och sedan fick man skriva ut det. Det mest komiska var när
              vi betygsattes, för då vägdes mängden papper som man hade lyckats
              producera. Jag hade en femma i datakunskap. Det har hänt en del
              sedan dess.
            </seg>
            <seg xml:id="i-e4e81bc388ce87ca-0">
              Jag säger det egentligen för att sätta frågan i perspektiv, att
              det har hänt en hel del under de senaste åren. Dagens elever växer
              upp med föräldrar som många gånger har lägre it-mognad än de själva.
              Barns nyfikenhet gör att de snabbt lär sig teknik. Men det är
              inte självklart att alla barn har tillgång till teknik och inte
              heller att föräldrarna eller ens en gång lärarna har den kunskap
              som krävs för att kunna använda it som en bra metod i undervisningen.
            </seg>
            <seg xml:id="i-071f0e9dbd5adf90-0">
              EU-kommissionen har listat åtta nyckelkompetenser för ett livslångt
              lärande. En av dem är just digital kompetens. Innebörden av det
              förstod jag först när jag själv valde att läsa till mediepedagog.
            </seg>
            <seg xml:id="i-a5e9cdcc1dacdf0b-0">
              Digital kompetens är ett ganska vitt begrepp som innefattar en
              mängd olika delar, från att ha kunskap i hur man hanterar en dator,
              en mobiltelefon och programvaror till att utveckla ett kritiskt
              tänkande som gör att man kan reflektera och ha olika inställning
              till den information som kommunikationsteknologin ger möjlighet
              till.
            </seg>
            <seg xml:id="i-1c7e12fcb6a808f6-0">
              Därför tycker jag att det är lite oroande att konstatera att
              Sverige halkar efter jämfört med andra länder när det gäller utvecklingen
              av lärande med stöd av digital teknik. Skolverkets uppföljning,
              som presenterades under våren 2009, visar att tillgången till
              it i skolan ökar men framför allt att det finns betydande skillnader
              mellan olika skolor.
            </seg>
            <seg xml:id="i-81e89d3b0e6fb900-0">
              För små orter som Arvidsjaur och Arjeplog i det län jag kommer
              från finns det en del svårigheter med att klara av att implementera
              detta i skolan. Det handlar om resurser och att avsätta medel.
              Men det finns också frågor som: Vad är egentligen tillgång till
              bra och moderna lärverktyg, som ministern pekade på? Är det dator?
              Är det läsplattor? Hur många är god tillgång en till varje elev
              eller en i varje klassrum? Vilka plattformslösningar ska man använda,
              och vilka digitala system ska tillämpas som ett verktyg för lärande?
            </seg>
            <seg xml:id="i-8e83b7f27719d50c-0">
              Det finns också frågor som: Var ligger kvalitetskontrollen för
              de verktyg som man använder? Tekniken är ju bara ett verktyg.
              Därtill kommer möjligheten att använda det som ett pedagogiskt
              verktyg.
            </seg>
            <seg xml:id="i-4d786d9bd80532c5-0">
              Hur ska man säkerställa att detta finns, att det finns i alla
              kommuner, och hur kan man bättre definiera vad det egentligen
              betyder? Det är ju ett ganska vitt begrepp att tala om tillgång
              till moderna och bra lärverktyg.
            </seg>
          </u>
          <note type="speaker" xml:id="i-f40e966bc0c82cae-0">
            Anf. 3 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-1">
            <seg xml:id="i-72da8e985e32e019-0">
              Herr talman! Digital förmåga är viktig. Det är inskrivet i läroplanen
              och skollagen. Skolverket har regeringens uppdrag att göra detta,
              att följa upp att fortbildning erbjuds, att följa upp elevers
              och lärares it-användning och it-kompetens.
            </seg>
            <seg xml:id="i-b7b64884caf7c385-0">
              Men det är upp till lärarna att avgöra hur man använder det i
              undervisningen. Jag vet inte om Hannah Bergstedt efterlyste att
              jag ska styra upp hur många läsplattor det ska finnas i varje
              skola det lät så på formuleringarna i inlägget. Men jag hoppas
              inte att det var det som krävdes. Det skulle nämligen vara en
              detaljstyrning som jag menar helt strider mot hur skolan bör styras.
            </seg>
            <seg xml:id="i-e039f4804e53e78b-0">
              Däremot är jag intresserad av att lyssna på socialdemokratiska
              synpunkter på bristande likvärdighet på grund av kommunaliseringen
              det är jag verkligen beredd att lyssna på, för kommunaliseringen
              har slagit sönder likvärdigheten i den svenska skolan. Skyll inte
              på mig för kommunaliseringen, för det är interpellantens eget
              parti som drev igenom det, och då blir det olika. Det var hela
              idén med kommunaliseringen att det skulle bli lite olika. Det
              var därför skolan kommunaliserades. Det sades att man skulle bestämma
              lokalt.
            </seg>
            <seg xml:id="i-77f84767c1405f7a-0">
              Jag försöker hela tiden parera kommunaliseringens dåliga effekter
              med ökad styrning och liknande, och jag får ständigt skäll av
              interpellantens partikamrater för att jag försöker centralstyra
              för mycket. Nu ska jag tydligen styra hur många läsplattor det
              ska finnas i varje klassrum. Det tänker jag inte göra. Så långt
              tycker jag inte att det ska gå. Det är en balansgång. Vi behöver
              styra mer för likvärdighet. Men det måste också finnas en pedagogisk
              frihet.
            </seg>
            <seg xml:id="i-f8bcaa9130f04c75-0">
              Sedan säger interpellanten att Sverige halkar efter. Jag vet
              inte riktigt vad hon bygger det på. Det finns en stor PISA-studie
              det är den mest vederhäftiga studie som har gjorts som visar att
              Sverige ligger utomordentligt långt fram i fråga om digital läsning,
              mycket längre fram än de flesta andra länder. Vi ligger i själva
              verket längre fram i fråga om digital läsförståelse än i fråga
              om vanlig läsförståelse, alltså läsning av böcker. Om det är någonstans
              som insatser behöver göras är det snarast bland de traditionella
              undervisningsmedlen.
            </seg>
            <seg xml:id="i-718dee7637c78abb-0">
              Det konstateras i PISA-studien att det inte är brist på teknisk
              utrustning. Den finns i skolorna. Det är inte där det finns en
              brist. Men man måste förstå att när man går in och läser olika
              saker på nätet finns det en massa avsändare där, och det är inte
              alltid tydligt vilka de är och vilka syften de har. Då behövs
              det en kritisk granskning, och kritisk granskning bygger på att
              man själv har goda kunskaper om olika saker.
            </seg>
            <seg xml:id="i-22ebfc163a34f3e5-0">
              Om jag till exempel går in på en hemsida för att läsa om något
              historiskt skede hittar jag kanske en hemsida där det står något
              i stil med att Förintelsen inte har existerat eller något annat.
              Hur gör man en kritisk granskning av det? Den viktigaste kritiska
              granskningen handlar om att jag själv har goda historiekunskaper
              för att omedelbart genomskåda att detta bara är en bluff. Detta
              är ingen objektiv information.
            </seg>
            <seg xml:id="i-3b4aad4ad458ae4e-0">
              Det som PISA-studien konstaterar för svensk del är att vi ligger
              utomordentligt långt fram när det gäller teknisk utrustning och
              så vidare. Men det som brister är den del av den digitala läsningen
              som handlar om att kritiskt granska det som man läser. Det kräver
              att eleverna har god allmänbildning. Det krävs traditionell skolundervisning
              för att man ska kunna granska och förstå. Det är inte brister
              när det gäller att knappa sig fram. Men när man väl har kommit
              fram till en hemsida eller någon information på nätet ska man
              värdera denna information. Det är där det brister, och det är
              där som vi behöver göra insatser.
            </seg>
            <seg xml:id="i-0484e43515f8b0cc-0">
              Hela regeringens utbildningspolitik med alla reformer som vi
              genomför syftar till att lyfta kunskapsnivån i svensk skola.
            </seg>
            <seg xml:id="i-75fa784c2ac3d65d-0">
              Vi halkar inte efter. Vi ligger mycket långt fram i internationella
              undersökningar i fråga om detta.
            </seg>
            <seg xml:id="i-ef5609a8f15405f3-0">
              Sedan önskar jag att vi återförstatligar skolan så att vi kan
              styra upp mer så att det inte blir så stora skillnader. Men den
              kommunaliserade skolan gör tyvärr att det blir en del skillnader.
              Jag förstår att interpellanten anser att det är svårt för de kommuner
              som hon själv representerar i riksdagen. Jag utesluter inte att
              det är så.
            </seg>
            <seg xml:id="i-1411f8c7d3c3629a-0">
              Men it är bara en liten del när det gäller att likvärdigheten
              har minskat i svensk skola sedan kommunaliseringen. Jag välkomnar
              därför verkligen att vi kan diskutera en återgång till en statlig
              skola.
            </seg>
          </u>
          <note type="speaker" xml:id="i-2271a4b396c983b2-0">
            Anf. 4 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-b612a6a5433be2de-1">
            <seg xml:id="i-7b5a0d4dcff5e8aa-0">
              Herr talman! Digital kompetens är en av åtta nyckelkompetenser.
              Det finns två huvudskäl till att förstärka arbetet med it i skolan.
              Det ena är det pedagogiska, som ministern själv lyfte fram. It
              är ett bra verktyg för att bedriva undervisning, och it-användning
              ger stöd i de flesta ämnen och lärosituationer.
            </seg>
            <seg xml:id="i-37e597ced4ddf3d5-0">
              Det andra handlar om att skolan ska ha ett uppdrag att rusta
              eleverna för framtiden som medborgare, arbetstagare eller företagare.
              Kravet på att behärska it är stort redan i dag och kommer att
              vara självklart i framtiden.
            </seg>
            <seg xml:id="i-a7d4f5bdd862f4e5-0">
              Därför är det viktigt att skolan hjälper till att överbrygga
              dessa digitala klyftor. Vi kan naturligtvis diskutera kommunaliseringen
              av skolan. Men elevernas olika förutsättningar utifrån hemförhållanden
              och annat när det gäller denna kompetens som inspektionens rapport
              visar oroar mig.
            </seg>
            <seg xml:id="i-bfb3193b71b16450-0">
              Sverige är, precis som ministern säger, ett av världens mest
              teknikutvecklade länder. Jag tycker att vi ska fortsätta att vara
              en framstående it-nation.
            </seg>
            <seg xml:id="i-c1997584101394b5-0">
              Vi tycker att det är viktigt med en modern skola för alla elever.
              Elevernas tillgång till it är en central del av detta. Därför
              är det viktigt att staten tar ett ansvar. Man behöver i en nationell
              it-strategi för skolan tydliggöra vad detta egentligen betyder.
              Vi ser det som ett viktigt sätt att stärka Sverige som kunskapsnation.
            </seg>
            <seg xml:id="i-066cef1beee2c36d-0">
              Jag har lyssnat på det som ministern har sagt om att han inte
              vill vara med och bestämma exakt hur många läsplattor man ska
              ha. Men när skolorna ute i landet ska fundera på vilken plattform
              som de ska använda och vad som är det bästa är frågan om det är
              vettigt att man ska uppfinna hjulet flera gånger. Det är det som
              händer i dag, och det är därför som det blir så olika. Skulle
              det kanske finnas en vits med att i en nationell it-strategi peka
              ut vilka kvalitetskrav som ska gälla? Vad är det egentligen vi
              förväntar oss att varje elev ska ha tillgång till, och vad är
              det man ska kunna? Hur kvalitetssäkrar vi detta? Då undrar jag
              om regeringen har för avsikt att tydliggöra det på något sätt.
            </seg>
          </u>
          <note type="speaker" xml:id="i-ecadcdeaed46b662-0">
            Anf. 5 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-2">
            <seg xml:id="i-a0a13e3d6645a352-0">
              Herr talman! Vi har en nationell it-strategi. Den kallas för
              läroplan för skolan. Vi har ingen särskild bokstrategi heller,
              utan vi har en läroplan för skolan. I den står det vad eleverna
              ska lära sig i skolan. Där ingår rader av mål och krav när det
              gäller it-kunskap, både att man ska lära sig att hantera it rent
              tekniskt och att man ska kunna använda it för att söka kunskap
              och värdera det som man läser. Det finns där.
            </seg>
            <seg xml:id="i-f9fdae14d483073f-0">
              Jag vet inte vad som blir bättre om man lyfter ut dessa punkter
              och skriver dem på ett särskilt papper. Läroplanen är det tyngsta
              styrdokumentet som finns i skolan, och it-strategin finns där.
            </seg>
            <seg xml:id="i-e439733492e39d3e-0">
              Till skillnad från den läroplan som gällde tidigare under den
              socialdemokratiska regeringen står det nu sida upp och sida ned
              om it-kunskap i skolan. Det gjorde det inte förut. Vi har alltså
              en nationell it-strategi för skolan.
            </seg>
            <seg xml:id="i-5903e795a4511454-0">
              Men vad interpellanten nu efterlyser är att jag ska gå in och
              styra hur många läsplattor som ska finnas. Om det är just Arvidsjaur
              och Arjeplog som är problemkommuner i sammanhanget, som interpellanten
              lyfter fram, får hon väl övertyga den socialdemokratiska ledningen
              i dessa kommuner att satsa på it.
            </seg>
            <seg xml:id="i-1062ca0a6d085244-0">
              I den borgerligt styrda Helsingforssregionen satsas det för fullt,
              så mycket att jag ibland måste påminna om att man också måste
              ha böcker.
            </seg>
            <seg xml:id="i-86f1b12051279abf-0">
              Det går alldeles utmärkt för interpellanten att vända sig till
              sina partikamrater i dessa kommuner och tala om att de ska satsa
              lite mer på it. Tror interpellanten att de lyssnar mer om jag
              säger det än om hon säger det? Är det detta det handlar om? Vad
              är det jag ska styra Arjeplog och Arvidsjaur att göra som de inte
              själva förstår?
            </seg>
            <seg xml:id="i-d27e601e7e4b5adc-0">
              Interpellanten säger att hon inte vill tala om kommunal styrning
              utan om it. Men vi är överens om att det är viktigt med it. Frågan
              är hur det når ut till alla. Det är egentligen kärnfrågan här.
              Interpellanten påstår att det ser olika ut i Sveriges skolor.
              Jag håller med om det. Hur ändrar vi på det? Det gör vi inte genom
              att tio gånger till stå här och säga att det är viktigt med it
              utan genom att fundera på vilka styrsystem som vi har.
            </seg>
            <seg xml:id="i-afe50430a3a5b6a5-0">
              Vill vi styra mer finns det sätt att göra det. Men då måste staten
              ta över ansvaret. Det är inte bara i fråga om it som det är olika.
              Det är mängder av faktorer som är olika i svensk skola. Just nu
              diskuterar vi it. Jag står här en gång i veckan och talar med
              partikamrater till interpellanten som påpekar än det ena och än
              det andra som är olikvärdigt. Deras svar är alltid att staten
              ska styra mer. Men varför kommunaliserade ni i så fall skolan
              om staten ska styra mer på alla områden? Det är till sist där
              det hamnar.
            </seg>
            <seg xml:id="i-5217ddb1ecbeaaad-0">
              Jag delar uppfattningen att det är viktigt med it. Jag styr gärna
              mer. Men till sist hamnar vi i en sits där vi bör föra tillbaka
              skolan i statlig regi. Det är där vi hamnar.
            </seg>
            <seg xml:id="i-3a08b59ddb355517-0">
              Inte ens om vi går tillbaka till en statlig skola tror jag att
              det är klokt att utbildningsministern föreskriver exakt hur många
              datorer som det ska finnas i ett klassrum eller hur många läsplattor
              det ska finnas i en skola. Lika lite bör vi föreskriva hur många
              läroböcker i geografi från Hermods det ska finnas i ett klassrum.
              Det ska vi inte heller föreskriva. Det är ett pedagogiskt beslut
              som måste fattas av lärare och rektorer.
            </seg>
            <seg xml:id="i-2379f7f4e223e86c-0">
              Om kommuner inte förstår att de ska ge medel för att investera
              i detta måste kommunerna naturligtvis övertygas om detta. Om interpellanten
              vill kan jag naturligtvis skriva brev till kommunledningen i både
              Arvidsjaur och Arjeplog och påtala att man tydligen har slarvat
              med detta. Men till sist är det kommunernas ansvar i det system
              som vi har. Vi har en nationell it-strategi.
            </seg>
            <seg xml:id="i-95bd2e05ea9b8d83-0">
              Jag ogillar tanken på att vi centralt ska detaljstyra alltför
              mycket i svensk skola. Vi ska styra genom mål och krav, och det
              gör vi i läroplanen. Men sedan är det upp till lärare och rektorer
              att avgöra exakt hur man ska nå dessa mål.
            </seg>
          </u>
          <note type="speaker" xml:id="i-2aa500704a61c2e4-0">
            Anf. 6 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-b612a6a5433be2de-2">
            <seg xml:id="i-e81bb71f107f2ff3-0">
              Herr talman! Det går bra för ministern att stå i talarstolen
              och raljera över dessa små kommuners situation. Men det är faktiskt
              i samtal med de kommunalråd och de barn- och utbildningspolitiker
              som finns i dessa kommuner som denna interpellation har kommit
              till stånd.
            </seg>
            <seg xml:id="i-406151ca56daec99-0">
              Visst vill dessa kommuner satsa på it i skolan. Det är självklart.
              Men det handlar också om att ge dem förutsättningar att klara
              av att göra det. De signalerar till oss att de vill ha ett utökat
              stöd för att klara av att göra rätt satsningar. De kommer från
              en bakgrund som gör att de kanske inte har kunskapen för att kunna
              göra de rätta värderingarna om vilka plattformslösningar som ska
              väljas och vad det är som kommer att säkerställa det som sägs
              i läroplanen och som Jan Björklund lyfter fram.
            </seg>
            <seg xml:id="i-d7021c3d612a85c1-0">
              Det krävs ganska omfattande resurser för att kunna klara av inte
              bara den digitala teknikutvecklingen utan också den kompetensutveckling
              som krävs för att lärarna ska kunna använda verktygen. I till
              exempel Arvidsjaur avsätter man 13 miljoner. Man satsar och man
              vill verkligen men det handlar om vad som blir rätt att göra.
              Då eftersöker man att använda kompetens från hela landet: Vad
              är det egentligen som är rätt väg att gå? Vad är det som ger förutsättningar?
            </seg>
            <seg xml:id="i-e13d4a316a73427b-0">
              Man kan naturligtvis tycka att det är helt korrekt att låta alla
              uppfinna hjulet igen, men återigen: Även om du inte ska detaljstyra
              teknikutvecklingen eller vilka paddor det ska vara tror jag att
              det kan finnas en fördel med en möjlighet att använda en it-strategi,
              oavsett om man vill lägga in den i läroplanen eller inte, som
              tydliggör vad det är som gör att vi kvalitetssäkrar så att den
              digitala kompetensen blir samma för alla elever i hela landet.
            </seg>
          </u>
          <note type="speaker" xml:id="i-c5fcbc8f47c15acb-0">
            Anf. 7 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-3">
            <seg xml:id="i-24d4747386400714-0">
              Herr talman! Jag tror att det finns en övertro på att ytterligare
              statliga plandokument skulle räta upp allting i svensk skola.
              Jag tror faktiskt inte det. Jag tror att vi måste ställa krav
              på huvudmännen, kommunerna, att sköta det åtagande de är ålagda.
            </seg>
            <seg xml:id="i-899ed0838dfbea36-0">
              Jag har sagt, också tidigare i debatten, att jag i grunden inte
              tror på kommunalisering. Det blir för olika, och det är det interpellanten
              säger också. Så länge skolan är kommunal måste vi dock ställa
              krav på kommunerna att ta ansvar. Klarar de inte av ansvaret bör
              de naturligtvis återlämna ansvaret till staten. Att man sedan
              lär av varandra är väl utmärkt. Jag har själv varit skolkommunalråd
              i många år, och det är väl klart att kommunerna lär av varandra
              hela tiden. Det behövs inte att jag utfärdar några särskilda regler
              för det, utan det gör de ändå.
            </seg>
            <seg xml:id="i-dd1858f883418875-0">
              Jag vill ändå betona detta. Jag förstod nämligen på interpellantens
              sista inlägg att det till sist inte var en it-strategi man ville
              ha, utan det var mer pengar från staten. Det var resurser som
              krävdes det var inte en strategi, utan det var pengar. Statsbidragen
              till kommunerna har aldrig varit högre. De var aldrig högre under
              den gamla regeringen; de är högre nu än de någonsin har varit.
              Dessutom lägger vi ytterligare ett förslag på riksdagens bord
              under detta riksmöte där vi gör ytterligare förändringar i skatteutjämningssystemet
              till förmån för landsbygds- och glesbygdskommuner.
            </seg>
            <seg xml:id="i-5bedbc21866d5275-0">
              Sedan är det naturligtvis alltid en fråga om ekonomiska prioriteringar
              i kommunerna. Jag tycker att det är bra om man satsar 13 miljoner
              i en kommun. I alla kommuner stora som små, i glesbygd och i storstad
              ska det vägas mot lärarlöner, böcker och så vidare. Det är där
              de ansvariga huvudmännen kommer in. It är en viktig del i skolan,
              men det är inte den enda.
            </seg>
            <seg xml:id="i-23188dfcbf044097-0">
              Jag tycker att det är bra att interpellanten tar upp frågan om
              it i skolan, för jag delar uppfattningen att det är väldigt viktigt.
              Samtidigt menar jag att alla beslut ute i klassrummen inte kan
              lösas här i riksdagen, utan vi måste också lita på lärare och
              rektorer.
            </seg>
          </u>
          <note xml:id="i-7e60bcd0393b481f-0">
            Överläggningen var härmed avslutad.
          </note>
          <note xml:id="i-5ea295e4361dd9d7-0">
            6 § Svar på interpellation 2012/13:315 om friskolereformens effekter
          </note>
          <note type="speaker" xml:id="i-8ad6b293016df2b1-0">
            Anf. 8 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-4">
            <seg xml:id="i-1ae07f3e463e636c-0">
              Herr talman! Jonas Sjöstedt har frågat mig om jag avser att ge
              kommunerna möjlighet att säga nej när huvudmän vill etablera fristående
              skolor i kommuner med vikande elevunderlag. Han har också frågat
              mig om jag avser att ge Skolinspektionen ytterligare resurser
              för att genomföra en mer kontinuerlig kontroll av de fristående
              skolbolagens ekonomi. Slutligen har han frågat mig om jag avser
              att ta andra initiativ för att motverka de negativa effekter som,
              enligt honom, överetableringen av fristående skolor gett upphov
              till.
            </seg>
            <seg xml:id="i-0e55dbf462138a0d-0">
              Det är Statens skolinspektion som prövar godkännande av enskilda
              som huvudmän för fristående skolor. I prövningen ingår att bedöma
              eventuella påtagliga negativa följder på lång sikt för eleverna
              eller för det offentliga skolväsendet i den kommun där skolan
              är tänkt att etableras. Om det är en fristående gymnasieskola
              eller gymnasiesärskola ska även följderna för det offentliga skolväsendet
              i närliggande kommuner prövas.
            </seg>
            <seg xml:id="i-1c96db19b9d1773d-0">
              Skolinspektionen ska vid sin prövning göra en självständig bedömning,
              där ett av underlagen är svaren på de remisser som Skolinspektionen
              skickar ut för yttranden till berörda kommuner. Om Skolinspektionens
              underlag visar att kommunens skolväsen på sikt påverkas negativt
              av en etablering godkänns inte ansökan. Antalet ansökningar om
              tillstånd har minskat de senaste åren, och även antalet beviljade
              ansökningar har minskat de senaste åren. Den vanligaste avslagsgrunden
              är just negativa följder, ofta på grund av vikande elevunderlag.
            </seg>
            <seg xml:id="i-a22078e9e8ef0a6a-0">
              Orsaken till att det förekommer att gymnasieskolor, såväl kommunala
              som fristående, läggs ned är att elevantalet i gymnasieskolan
              nu minskar kraftigt. I början av 2000-talet fanns ca 300 000 elever
              i gymnasiet. Antalet ökade kraftigt till den historiskt sett högsta
              nivån, ca 400 000 elever, läsåret 2008/09 men är nu ganska kraftigt
              på väg ned igen. Den utveckling vi nu ser är alltså en effekt
              av demografiska förändringar. Det föddes olika många barn i olika
              årskullar för 1520 år sedan. Det gör att både kommunala och fristående
              huvudmän kommer att behöva anpassa sin verksamhet efter elevunderlaget
              under de år vi nu befinner oss i.
            </seg>
            <seg xml:id="i-ad25e2b8c1e060da-0">
              När det gäller Jonas Sjöstedts fråga om Skolinspektionens resurser
              för sin kontroll av fristående skolhuvudmän följs myndighetens
              behov upp i den årliga myndighets- och budgetdialog som Regeringskansliet
              genomför med myndigheterna under regeringen.
            </seg>
            <seg xml:id="i-df27111996522089-0">
              Som Jonas Sjöstedt känner till arbetar den parlamentariska Friskolekommittén
              (U 2011:04) just nu för högtryck med sitt uppdrag. Jag är inte
              beredd att föregå kommitténs kommande förslag, men min utgångspunkt
              är att alla elever ska få utbildning av god kvalitet.
            </seg>
          </u>
          <note type="speaker" xml:id="i-d5b70009bcffa936-0">
            Anf. 9 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-97d53582e235faa3-0">
            <seg xml:id="i-fbafb5016dc1f3ff-0">
              Herr talman och utbildningsministern! Vi samlades första skoldagen.
              De hälsade alla välkomna, och sedan kom nyheten.
            </seg>
            <seg xml:id="i-db33ccf9cb96edf2-0">
              Det berättar Sofie Rohdin som gick i trean på ekonomiprogrammet
              i Karlstads idrottsgymnasium. Samma eftermiddag var korridorerna
              ödsliga och skåpen tömda. Skolan hade gått i konkurs. När Sveriges
              Television bad ägaren att kommentera att han försatt skolan i
              konkurs och fått eleverna att lämna den över dagen tyckte han
              inte att det var viktigt nog att lämna en kommentar. Han blev
              i stället oanträffbar.
            </seg>
            <seg xml:id="i-013fc4489b017db8-0">
              Så såg det ut för någon månad sedan när en gymnasieskola i Karlstad
              lades ned därför att ägaren inte tyckte att den var nog lönsam
              längre. Ägaren har dock tjänat mycket pengar på vägen. För några
              år sedan plockade han ut 17 miljoner kronor ur sin skolkoncern,
              men nu var det inte roligt längre. Då fick eleverna lämnas vind
              för våg, och personalen fick sägas upp med en dags varsel. Så
              ser det ut i dag i Sverige. Så ser det ut i den skolpolitik som
              du, Jan Björklund, har skapat och som du är högst ansvarig för.
              Frågan är om detta är rimligt. Frågan är vad ditt besked är till
              gymnasieeleverna i Karlstad.
            </seg>
            <seg xml:id="i-1dec6d41da57cf59-0">
              För några veckor sedan var du och grillade korv i Maramö tillsammans
              med de andra partiledarna. Man kunde på Sveriges Television följa
              hur du tappade korven i elden, till exempel sannolikt det mest
              dramatiska som hände under dessa två välbevakade dagar. Bara någon
              vecka tidigare i Värnamo kommun, där Maramö ligger, hade dock
              eleverna på JB Gymnasiet fått beskedet: Er skola stänger. De hade
              turen att få gå terminen ut på sin skola, men sedan vet de inte
              vart de ska ta vägen.
            </seg>
            <seg xml:id="i-97f7be512d8bff09-0">
              Samtidigt lägger JB Gymnasiet ned gymnasieskolor runt om i Sverige.
              Vinstintresset var inte längre förenligt med att bedriva skola.
              Det visar tydligt hur vinstintresset och omsorgen om kvalitet,
              utbildning och elevernas bästa, står i rak motsatsställning till
              varandra på de olika områdena.
            </seg>
            <seg xml:id="i-f8f04a69e8772295-0">
              Kommunerna får städa upp efter friskolorna. De får naturligtvis
              ta hand om eleverna. De har egentligen inget val; det är deras
              skyldighet att göra detta. I sitt svar säger Jan Björklund att
              det handlar om färre elever. Ja, det spelar naturligtvis in, men
              det blir ju oändligt mycket svårare att planera när kommuner påtvingas
              skolor de tycker att de inte behöver men måste finansiera. När
              skolorna sedan lämnar in när de är halvvägs och kommunerna ska
              städa upp efter dem blir det oändligt mycket svårare att göra
              en ordnad övergång för de yngre elevkullarna.
            </seg>
            <seg xml:id="i-ba34aa51bbcef148-0">
              Trots detta är Björklunds svar egentligen ett: Jaha, jaså. Sedan
              beskriver han regelverket och säger att det inte verkar vara något
              större problem. Detta är dock ett gigantiskt problem, och det
              är ett växande problem.
            </seg>
            <seg xml:id="i-14428602b36f5311-0">
              Vi kan också se på de privata skolor som finns kvar att det alltmer
              är vinstintresset som dominerar. Wallenbergägda Academedia, ägt
              via riskkapitalbolaget EQT, gör 300 miljoner kronor i vinst samtidigt
              som man lägger under sig alltmer av Skolsverige. Där är lärarna
              betydligt färre, och de har mindre betalt. Färre lärare är behöriga.
              Jan Björklund verkar dock inte tycka att detta är ett bekymmer
              över huvud taget.
            </seg>
            <seg xml:id="i-d193260616f94bd0-0">
              Det finns en annan väg. Man skulle kunna säga nej till privata
              vinster i skolan; varje krona ska gå dit den är avsedd. Man skulle
              kunna låta kommunerna bestämma vilka skolor som ska bildas eller
              inte.
            </seg>
            <seg xml:id="i-4a914f71c294c0e1-0">
              Det är vår värld i Vänsterpartiet.
            </seg>
            <seg xml:id="i-43ea9ecf28593fc6-0">
              Jag har två uppföljande frågor till Jan Björklund. Nyligen rapporterade
              Vetenskapsradion om en stor internationell studie som visade hur
              den svenska vägen med privatiseringar och fritt skolval leder
              till ökad segregation och fallande resultat. Tar du till dig den
              här studien? Vad är din slutsats av den?
            </seg>
            <seg xml:id="i-6f4ad687da9bca50-0">
              Den andra frågan är: Hur ska du undvika att fler skolor gör som
              Karlstads idrottsgymnasium och slår igen mitt i terminen och lämnar
              eleverna vind för våg? Vad är ditt svar till eleverna?
            </seg>
          </u>
          <note type="speaker" xml:id="i-3838f46ae1eb9a78-0">
            Anf. 10 ROSSANA DINAMARCA (V):
          </note>
          <u who="rossana_dinamarca_c267de" xml:id="i-aabbcb2945e0e2aa-0">
            <seg xml:id="i-936d28344e169084-0">
              Herr talman! I sitt svar säger utbildningsministern att han inte
              vill föregripa den friskolekommitté som nu arbetar med villkoren
              för fristående skolor. Jag skulle ändå vilja fråga ministern vad
              han förväntar sig av den kommittén. Vi har nu suttit i ett och
              ett halvt år. De borgerliga partierna har inte kommit med ett
              enda förslag inte ett enda förslag! Vi ska lämna in vårt betänkande
              till dig, Jan Björklund, den 1 april, är det tänkt. Jag tror att
              det blir ett skämt därför att vi är långt ifrån klara. Vi har
              ännu inte sett några som helst förslag från majoriteten i kommittén.
            </seg>
            <seg xml:id="i-6c4bd3c981d52ca5-0">
              Precis som Jonas Sjöstedt tog upp i sitt anförande finns det
              en rad brister. Vi har hört lärare som anonymt man vågar inte
              säga någonting eftersom lärare i de privata skolorna inte omfattas
              av meddelarskyddet vittnar om att lokaler är undermåliga, att
              man är underbemannad, att det sällan sätts in vikarier. Elever
              med särskilt stöd hinns inte med. Det saknas pengar till skolmateriel,
              och fortbildningskonferenser förvandlas till säljmöten där man
              ska kläcka slogan för att ragga elever. Det är en stor läraromsättning.
              Det finns inte anpassade lokaler för hemkunskap och slöjd.
            </seg>
            <seg xml:id="i-5d2450e7513490f2-0">
              Allt detta kokar ned till en sak: Det handlar om vinstintresse,
              att man har tillåtit att vinstintressen får förekomma i skolan.
            </seg>
            <seg xml:id="i-ee71b4860e276784-0">
              Regeringen och utbildningsministern tittar passivt på när riskkapitalbolag
              och andra vinstmaximerande koncerner tar över skolan. Vi har en
              alarmerande situation, Jan Björklund, i den svenska skolan med
              sjunkande kunskapsresultat, en ökad segregation och bristande
              likvärdighet. Det är ingenting som jag hittar på.
            </seg>
            <seg xml:id="i-c590678a61491646-0">
              Jag hoppas att utbildningsministern lyssnade på Vetandets värld
              i tisdags, 20 minuter, om internationella forskare som pekar på
              att den svenska skolan innebär ökad segregation och att samhället
              bryts isär. Men vad gör vi här? Vi pratar om allt utom den stora
              elefanten mitt i rummet.
            </seg>
          </u>
          <note type="speaker" xml:id="i-778c6a6851db1401-0">
            Anf. 11 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-5">
            <seg xml:id="i-8e5bb5d48d0abad9-0">
              Herr talman! Det är ett antal olika problem vi diskuterar samtidigt,
              och det kan vi gärna göra. Det gemensamma är att Vänsterpartiet
              anser att allt är friskolornas fel. Det finns inget annat som
              orsakar några problem, utan allt är friskolornas fel. Så fort
              det är någon som är privat avlönad och inte offentligt avlönad
              är det problem. Allt ska lösas genom att det offentliga sköter
              allt. Det är det som är gemensamt med de olika problemen. Jag
              ska ändå försöka bena upp problemen.
            </seg>
            <seg xml:id="i-df30f2193dbedcf4-0">
              Jonas Sjöstedt säger att det spelar in att det blir färre elever.
              Ja, det var ju ett fint erkännande. Elevkullarna har minskat med
              25 procent på fem år. Det är den största minskningen någonsin.
              Det beror på att det föddes många barn runt 1990 men väldigt få
              barn runt sekelskiftet. Det är drastiskt sjunkande födelsetal.
            </seg>
            <seg xml:id="i-f15a3a1c45f28d89-0">
              Detta är huvudorsaken till att skolor nu stängs. Det är kommunala
              skolor som stängs och fristående skolor. Det var nödvändigt att
              bygga ut dem när det var stora elevkullar. Vad skulle vi ha sagt?
              Ja, ursäkta, ni ungdomar, här skulle vi ha satt er för några år
              sedan, men ni tillhör en stor elevkull, så alla får inte gå i
              gymnasiet, för ni är för många. Det kunde vi inte säga. Det är
              klart att vi var tvungna att bygga ut både kommunala skolor och
              fristående skolor. Nu måste man dra ned på kapaciteten, för elevkullarna
              minskar drastiskt. Jag kan avslöja en hemlighet: Om några år står
              högskolan inför samma dilemma därför att det har varit små födelsekullar.
              Det är huvudorsaken.
            </seg>
            <seg xml:id="i-219664dabf1c6cc4-0">
              Jag såg inslaget från Karlstad i tv. Det är två aspekter. Om
              nu Hammarögymnasiet i Karlstad, en kommunal gymnasieskola, står
              inför nedläggning är det precis vad friskolorna gör därför att
              de har allmänt färre elever. Det är den ena aspekten. Det går
              inte att med politiska beslut ändra det. Demografin är sådan den
              är. På 2020-talet kommer det att behövas ny kapacitet, för de
              små barnen är ganska många nu igen.
            </seg>
            <seg xml:id="i-8b8b97d2249af8c0-0">
              Det är en viktig utgångspunkt.
            </seg>
            <seg xml:id="i-884caf651f28ac87-0">
              En annan utgångspunkt är att det sannolikt inom denna bransch,
              liksom inom andra branscher, finns oseriösa aktörer. Jag såg tv-inslaget
              om Karlstad, men jag tänker inte kommentera det enskilda fallet.
              Jag utesluter dock inte alls att det finns oseriösa aktörer. Den
              lagstiftning vi har är för slapp. Så är det; den är för slapp.
              Vi behöver skärpa den. Det är därför jag har tillsatt en friskolekommitté,
              där Rossana Dinamarca sitter med som ledamot. Den går in på slutvarvet,
              även om den kanske inte blir färdig före påsk, vad vet jag. Men
              den går in på slutvarvet. Efter vad jag hör av dem som jag har
              dialog med arbetar man ganska intensivt med att ta fram lösningar
              på att skärpa regelverket.
            </seg>
            <seg xml:id="i-0e656efdb36309a2-0">
              Vi från regeringens sida delar inte Vänsterpartiets uppfattning
              att man ska förbjuda friskolor. Men vi behöver skärpa regelverket
              ordentligt, för regelverket skapades i en annan tid när man trodde
              att friskolor var några få, små skolor. Nu är det koncerner, precis
              som Jonas Sjöstedt påpekar, och regelverket har inte riktigt hängt
              med. Utvecklingen har gått ganska snabbt.
            </seg>
            <seg xml:id="i-af74a88ee1992070-0">
              Jag har som sagt tillsatt en friskolekommitté för att modernisera
              regelverket. Det ska innebära skarpare regler, strängare regler.
              Vi ska tillåta friskolor, vi ska tillåta valfrihet, men reglerna
              behöver skärpas och bli strängare för att säkerställa att vi inte
              har oseriösa aktörer i denna verksamhet. Det ska vara seriösa
              aktörer som brinner för utbildning. Om skolorna har god kvalitet
              kommer de att få gå med vinst också i fortsättningen, men kvaliteten
              är viktigare än det ekonomiska överskottet.
            </seg>
          </u>
          <note type="speaker" xml:id="i-856170cd9d6c1e01-0">
            Anf. 12 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-97d53582e235faa3-1">
            <seg xml:id="i-86f216ab80155c3d-0">
              Herr talman och utbildningsministern! Jan Björklund går som katten
              runt het gröt här. De två frågor som har ställts förblir obesvarade.
              Hur ska du, utbildningsministern, se till att det som sker i Karlstad
              inte upprepas? Det är det som är frågan. På den frågan ges inget
              svar. Det beror på att så länge man har vinstintresset som huvudmål
              kommer konkurserna att finnas och eleverna att överges.
            </seg>
            <seg xml:id="i-84d774709b5924de-0">
              Antalet elever som behöver utbildning har varierat genom alla
              år. Det är ingenting nytt. Det har vi stått inför många gånger,
              och det har vi kunnat hantera många gånger, men nu är det betydligt
              svårare. Det har direkt att göra med att kommunerna inte kan planera
              därför att de inte får säga nej till skolor som inte behövs och
              därför att privata skolor säger: Vi struntar i det här. Vi gör
              inte vinst längre. Vi bryr oss inte. Vi lämnar eleverna i sticket.
            </seg>
            <seg xml:id="i-2c9f394f61d2be48-0">
              Då får kommunerna ta hand om dem. Det är vinstintresset som gör
              att problemet blir så akut på många ställen. Jag undrar om Jan
              Björklund kan ge mig ett enda exempel på en kommunal skola som
              har stängt under dagen mitt i terminen. Jag kan lova att det aldrig
              tidigare förekommit i Sveriges land. Men det förekommer i den
              skola som du, Jan Björklund, har skapat och är ansvarig för. Ta
              det ansvaret, kom med förslag! Det här regelverket är inte skapat
              av Gud, det är skapat av dig till stor del. Då får du se till
              att det fungerar i praktiken, och skyll inte på någon annan.
            </seg>
            <seg xml:id="i-c17186324a01dcf3-0">
              Skillnaden mellan oss är att vi sätter kvaliteten främst. Vi
              sätter eleverna främst, inte företagens rätt att göra vinst. 17
              procent fler lärare i kommunala gymnasieskolor än i fristående
              vinstdrivande gymnasieskolor det är en otroligt stor skillnad.
              Det är högre löner i kommunala skolor och fler behöriga lärare.
              Jag säger inte att allting är bra i kommunala skolor, för det
              är det inte, och det vet jag också. Men det vi ser är att vinstintresset
              drabbar eleverna. Dagens Nyheter har en stor väl underbyggd artikel
              om hur vissa friskolor sätter betygsinflation i system för att
              locka till sig elever. Då har någonting gått snett i den svenska
              skolan.
            </seg>
            <seg xml:id="i-4e058f82eaa4395f-0">
              Det finns ett alternativ: Befria skolan från privata vinster
              och låt kommunerna styra skolans utveckling! Det innebär inte
              att man förbjuder alla fristående skolor, som Jan Björklund påstår
              att vi vill, vilket vi inte vill. Satsa på fler lärare och satsa
              på yrkesprogrammen!
            </seg>
            <seg xml:id="i-6acee177f0ac3884-0">
              Man behöver inte åka långt för att se skolor som lyckas bättre
              än den svenska. Man kan åka till Norge, där det finns en rödgrön
              regering. De stoppade utvecklingen mot vinstuttag ur skolan 2005.
              Sedan dess stiger resultaten i den norska skolan sakta men säkert,
              medan de åker i utförsbacke ganska snabbt i Jan Björklunds skola.
            </seg>
            <seg xml:id="i-02e729f82c88de9e-0">
              Utbildning är en rättighet, inte en handelsvara. Eleverna är
              målet, inte ett verktyg som man ska kunna tjäna pengar på.
            </seg>
            <seg xml:id="i-be105129e4992df4-0">
              Så till de två frågorna som Jan Björklund har lämnat obesvarade.
              Börja gärna med att besvara dem.
            </seg>
            <seg xml:id="i-bd4def1288d3a407-0">
              Hur ser du på den stora internationella studien som visar att
              det svenska systemet har lett till inte bara fallande resultat
              utan också till ökad segregation på ett ganska dramatiskt sätt
              i jämförelse med vår omvärld? Forskarna som intervjuas pekar på
              att en framgångsfaktor för den finska skolan är jämlikheten, att
              man inte delas upp efter inkomst och bakgrund, som man nu gör
              i den svenska skolan. Hur ser ministern på det? Ligger det någonting
              i detta, eller har forskarna missförstått allt? Har de inte begripit
              något? Kan de ha en smula rätt i det här?
            </seg>
            <seg xml:id="i-02ceb539ea8854f4-0">
              Den andra frågan är: Hur ska du se till, Jan Björklund, att det
              som hände på idrottsgymnasiet i Karlstad aldrig får hända igen?
              Jag vill inte att vi ska ha en skola i Sverige där eleverna kommer
              på morgonen, får beskedet till lunch, har plockat ur sina böcker
              ur skåpet på eftermiddagen och inte vet vart de ska ta vägen detta
              mitt i den utbildning som skulle skapa deras framtid.
            </seg>
          </u>
          <note type="speaker" xml:id="i-7618450dc046f0bf-0">
            Anf. 13 ROSSANA DINAMARCA (V):
          </note>
          <u who="rossana_dinamarca_c267de" xml:id="i-aabbcb2945e0e2aa-1">
            <seg xml:id="i-94545a3f1e88bbf6-0">
              Herr talman och utbildningsministern! Jag noterade att utbildningsministern
              inte ville svara på min fråga om vilka förväntningar han har på
              vad kommittén ska komma fram till. Han vill inte föregå den, och
              det kan jag förstå. Men vilka förväntningar har han?
            </seg>
            <seg xml:id="i-86d7947eba94cf97-0">
              Vänsterpartiet har under hela den här omgången haft en rad förslag
              till regelförändringar. Vi har inte lyft fram något förslag om
              att förbjuda fristående skolor. Jag tror att det var länge sedan
              som utbildningsministern hörde Vänsterpartiet säga det. Men vi
              vill ha regelförändringar som ser till att stoppa det vinstintresse
              som leder till alla de brister som vi faktiskt ser. Utbildningsministern
              kan ju inte blunda för de problem som vi ser. Annars förstår jag
              inte alls varför kommittén har tillsatts från första början. Om
              allting är frid och fröjd, varför har utbildningsministern tillsatt
              en kommitté som ska se över villkoren och reglerna för de fristående
              skolorna?
            </seg>
            <seg xml:id="i-3a674623faf7c3a9-0">
              Ministern säger här att man ska se över en massa regler. Men
              vilka förslag har ni, Jan Björklund? Jag har nu suttit i den här
              kommittén i över ett och ett halvt år och inte hört någonting
              från de borgerliga partierna, inte heller från Folkpartiet. Vi
              har inte hört någonting som handlar om hur vi ska stoppa vinstintresset,
              inte ens ett förslag om hur vinstintresset ska begränsas.
            </seg>
            <seg xml:id="i-d7ab968e2dae2de4-0">
              Det här är ett problem. Vi måste börja tala om den stora elefant
              som står mitt i rummet. Till och med i Expressens ledare, tror
              jag att det var, skrev man häromdagen, vilket förvånade mig lite,
              att man inser att det här är ett stort problem. Men Jan Björklund
              vill inte tala om det.
            </seg>
            <seg xml:id="i-6790f72c791f2770-0">
              Det är nu fjärde gången som datumet för kommitténs slutbetänkande
              har skjutits fram. På tisdag ska vi ha det sista mötet, men vi
              har fortfarande inte fått några förslagstexter. Tycker inte Jan
              Björlund att det är ett problem?
            </seg>
          </u>
          <note type="speaker" xml:id="i-84e370c551302fa7-0">
            Anf. 14 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-6">
            <seg xml:id="i-3d217bb757dd8a8f-0">
              Herr talman! Det är ett mycket litet problem om det drar några
              veckor över tiden med en utredning som ska lösa en politisk konflikt
              som har funnits i 25 år i svensk skolpolitik. Jag har beställt
              att utredningen ska komma den 1 april. Om man tittar noggrant
              i almanackan ser man att det väl är mitt under helgen. Om den
              kommer veckan efter eller veckan därefter spelar absolut ingen
              roll. Det centrala är att det kommer ett väl genomarbetat förslag
              som ska strama upp saker och ting.
            </seg>
            <seg xml:id="i-296eb32af78618a2-0">
              Jag vet vilka Vänsterpartiets förslag är. Det är desamma som
              tidigare. Ni säger att ni inte vill förbjuda friskolor, att ni
              vill förbjuda vinst. Men, ursäkta mig, det är i princip samma
              sak. Om företag bara får gå med förlust kommer det inte att finnas
              några företag. Det är enkelt.
            </seg>
            <seg xml:id="i-6c02196d9d9a16a2-0">
              Jonas Sjöstedt hänvisade till Norge. Det var intressant. Han
              påstod att vänsterregeringen hade stoppat friskolor i Norge eller
              vad det var som hade lyft resultaten. Tänk, det är inte någon
              annan som gör den analysen. Att resultaten i Norge lyfter beror
              på den stora kunskapskravsreform, kunskapslöftet, som genomfördes
              2005 under den borgerliga regeringen och som den nya rödgröna
              regeringen i och för sig inte har avskaffat. Men den innebar fler
              nationella prov, mer betyg och mer krav. Ungefär det som vi har
              gjort i Sverige 2011 gjorde man i Norge 2005, och det lyfter nu
              resultaten. Det är forskningsanalysen, Jonas Sjöstedt, av de norska
              resultaten. Sedan är det helt korrekt att de inte tillåter vinst
              i friskolor.
            </seg>
            <seg xml:id="i-91417e74bd3fba48-0">
              Resultaten i svensk skola har sjunkit i 25 år. Det kan ändå inte
              vara så att det är koncernerna som har bildats de senaste tre
              fyra åren som kan ha orsakat detta, Jonas Sjöstedt. Ni gör en
              alldeles för okunnig och grund analys. Ni vill att allt från snöstorm
              till betygsras ska vara friskolornas fel, men det är inte så.
              Det är okunnigt att påstå det.
            </seg>
            <seg xml:id="i-dcb4badda30e9f34-0">
              Jag har inte sagt att det inte finns problem med friskolor, för
              det gör det, och det var det jag försökte säga. Men det är inte
              så att bara för att det finns problem ska friskolor förbjudas,
              utan man får då rätta till problemen. Det är därför som jag har
              tillsatt utredningen.
            </seg>
            <seg xml:id="i-0c6acd60c3fc9908-0">
              Förväntningarna, Rosanna Dinamarca, som jag har på kommittén
              står i direktivet. Där står det vilka problem som jag vill att
              kommittén ska komma med förslag för att lösa.
            </seg>
            <seg xml:id="i-1bc11a4c5a8a21c9-0">
              Det som jag hör från kommitténs ledning är att man räknar med
              att komma med förslag, möjligen inte till tisdag nästa vecka;
              det är inte säkert. Men det kommer förslag inom kort från kommittén
              som denna riksdag under innevarande mandatperiod ska kunna ta
              ställning till. Det jag förväntar mig är förslag som ska lösa
              ett antal problem.
            </seg>
            <seg xml:id="i-e0214503cce5b300-0">
              Ett av problemen, Jonas Sjöstedt, är att det finns oseriösa aktörer.
              Du vill att jag ska berätta exakt vad som ska hända med aktören
              i Karlstad. Det tänker jag inte göra, och det kan jag inte göra.
              Men, för att ta ett exempel, om någon har ägt friskolor under
              lång tid och till exempel vid något tillfälle på halvlösa boliner
              försatt verksamhet i konkurs och sedan söker nya tillstånd, då
              menar jag att det ska mycket till för att man ska få nya tillstånd.
              Om jag förstod reportaget i tv rätt var det i det här fallet en
              situation som var snarlik. Det ska vara en mycket skarpare prövning
              av ägarna till friskolor, och det är det som står i direktiven.
            </seg>
            <seg xml:id="i-e57e7fa9ddb31e88-0">
              I grova drag har vi i Sverige systemet att när Skolinspektionen
              gör en tillståndsprövning granskar man två saker. Man granskar
              själva friskolan som sådan, om den har behöriga lärare, uppfyller
              läroplanen och den typen av krav.
            </seg>
            <seg xml:id="i-b5762d4152672997-0">
              Det andra är: Får det påtagliga effekter på kommunens skolväsen,
              till exempel en väldig överetablering? Då säger man nej. De senaste
              åren har Skolinspektionen sagt nej till 70 procent av ansökningarna.
              För ett antal år sedan sade man ja till nästan allt. Beroende
              på att elevkullarna sjunker säger man säger nej till nästan alla
              nyetableringar.
            </seg>
            <seg xml:id="i-46381f9e289e8f38-0">
              Dessa två saker prövar man. Men man har en väldigt svag ägarprövning.
            </seg>
            <seg xml:id="i-39a06a60c875c36f-0">
              För 20 år sedan var friskolan en skola och ägaren var rektor,
              men nu när vi har koncerner är ägarna några andra. Därför behöver
              vi skärpa ägarprövningen påtagligt. Det är mycket möjligt att
              det skulle ha påverkat det fall som redovisades i tv.
            </seg>
            <seg xml:id="i-64ae9856dd8b557a-0">
              Ett av de förslag som jag förväntar mig att friskolekommittén
              kommer med är en skarpare ägarprövning, och det står i direktiven.
            </seg>
          </u>
          <note type="speaker" xml:id="i-b64269501874dd9d-0">
            Anf. 15 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-97d53582e235faa3-2">
            <seg xml:id="i-df599f728d30c4a3-0">
              Herr talman! I Norge heter Jan Björklunds kollega Kristin Halvorsen.
              Hon är vänsterpartist. I Norge blir resultaten i skolan sakta
              men säkert bättre. I Norge har man valt att inte släppa in vinstintresset.
              Det finns säkert många skäl till att vänsterpartister är bättre
              utbildningsministrar än Jan Björklund, men vinstintresset är definitivt
              ett av dem.
            </seg>
            <seg xml:id="i-5ffbfb00301d5c64-0">
              Skulle vi då inte få några friskolor om man inte fick plocka
              ut privat vinst? Ja men tänk, Jan Björklund, att det kanske finns
              de som har en idé, en vision, en pedagogisk idé eller som vill
              ha ett kooperativ till exempel. Det kanske är så att alla människor
              inte drivs av att berika sig själva. Det är klart att man vill
              ha en bra lön när man arbetar i skolan. Det ska lärarna ha i Sverige
              och också rektorerna. Men vi skulle då få de som var intresserade
              och hade verksamheten som drivkraft, inte ett system där redan
              stenrika riskkapitalister plockar ut hundratals miljoner kronor
              ned i fickorna, som är det system som Jan Björklund försvarar
              och faktiskt har byggt upp.
            </seg>
            <seg xml:id="i-5cda228b821cd5ab-0">
              Jag har ställt två frågor. De har inte fått något svar, och jag
              tror inte att Jan Björklund kan besvara dem.
            </seg>
            <seg xml:id="i-644ecb1a4f66b200-0">
              Den ena är: Hur ska vi se till att inga nya Karlstad kommer?
              Ja, vi har fått någon liten hint här, men det är ju inbyggt i
              systemet med vinstdrift att konkursen kan vara där. Därför kan
              Jan Björklund inte garantera att det som vi såg i Karlstad inte
              kan hända igen.
            </seg>
            <seg xml:id="i-7e55395ef959c8fb-0">
              Sedan väljer Jan Björklund att inte tala om den stora, tunga
              internationella studien som visar på segregation, fallande resultat
              och misslyckande i det fria skolvalets och privatiseringarnas
              spår, därför att det är som ett testamente över hans politik och
              hans misslyckande för den svenska skolan.
            </seg>
            <seg xml:id="i-b08517b5075120ae-0">
              Herr talman! Hemma hos mig har jag tvillingar, fem år gamla.
              De ska börja i förskoleklass nästa år. De är förväntansfulla.
              Och jag vill att de ska få gå i en så bra skola som möjligt. Men
              jag vill någonting mer. Jag vill att alla barn som börjar skolan
              i Sverige ska få gå i en bra skola, och det går inte när vi låter
              skolan slitas sönder av vinstintresse och segregation.
            </seg>
          </u>
          <note type="speaker" xml:id="i-ddfde6c4236aba61-0">
            Anf. 16 Utbildningsminister JAN BJÖRKLUND (FP):
          </note>
          <u who="unknown" xml:id="i-cb3c5b90897bbd09-7">
            <seg xml:id="i-cccd80fc73d4634e-0">
              Herr talman! Det Vänsterpartiet fullständigt bortser från är
              att dessa friskolor finns för att föräldrar väljer dem. Hade föräldrar
              inte satt sina barn i fristående skolor hade dessa skolor inte
              funnits. Varför gör föräldrar det? Jo, för att det under lång
              tid har funnits en stark kritik från svenska föräldrar mot den
              kommunala och offentliga skolan. Låga kunskapskrav och dålig studiedisciplin
              i många skolor har gjort många kommunala skolor oattraktiva.
            </seg>
            <seg xml:id="i-ef7cbdecfc57de8d-0">
              Nu förändrar vi den svenska utbildningspolitiken. Högre kunskapskrav,
              bättre studiedisciplin och mer ordning och reda ger mer attraktiva
              skolor.
            </seg>
            <seg xml:id="i-d42a9dc1acafad85-0">
              Nu vänder det. Färre friskoletillstånd beviljas. Varför? Ett
              av skälen är att människor i Sverige uppfattar att den offentliga
              skolan är på väg att lyftas.
            </seg>
            <seg xml:id="i-49a1ca69b56397cf-0">
              Den gamla rödgröna skolpolitiken gjorde att föräldrar valde bort
              den kommunala skolan. Nu väljer man i ökad utsträckning den kommunala
              skolan igen. Det är bra.
            </seg>
            <seg xml:id="i-991462be88925ff3-0">
              Att det finns friskolor vid sidan av kommunala skolor är också
              bra. Det skapar valfrihet och konkurrens.
            </seg>
            <seg xml:id="i-9aff33e54f958b9f-0">
              Jonas Sjöstedt säger: Kan man inte låta dessa skolor finnas utan
              vinstintressen? Jo, men få företag kommer att startas om de inte
              får gå med vinst. Det finns några, och det är fullt tillåtet,
              så det är bara köra i gång. Jonas Sjöstedt kan väl be alla sina
              vänsterpartister köra i gång förlustdrivande friskolor. Det finns
              inget krav i lagstiftningen.
            </seg>
            <seg xml:id="i-0243db38b90a6a46-0">
              Man får dock gå med ekonomiskt överskott om man har hög kvalitet.
              Jag vill skärpa kraven ytterligare för att få höga kvalitetskrav.
              Men tillåter man bara företag att gå med förlust kommer det till
              slut att startas väldigt få företag. Det är sanningen.
            </seg>
            <seg xml:id="i-9952b713d49a93b8-0">
              Vi behöver skärpa kraven på ägarna och på kvaliteten. Vi behöver
              modernisera lagstiftningen när det gäller friskolor eftersom den
              skapades i en tid då vi inte hade friskolekoncerner. Vi behöver
              skärpa lagstiftningen.
            </seg>
            <seg xml:id="i-85ed1bd3125b8ffa-0">
              Men att i praktiken förbjuda friskolor genom att omöjliggöra
              för dem att gå med överskott och endast tillåta förlust vore en
              olycklig väg att gå.
            </seg>
          </u>
          <note xml:id="i-7e60bcd0393b481f-1">
            Överläggningen var härmed avslutad.
          </note>
          <note xml:id="i-c1991a1b29518484-0">
            7 § Svar på interpellation 2012/13:302 om en human och effektiv
            flyktingpolitik
          </note>
          <note type="speaker" xml:id="i-3cff11419c0eb819-0">
            Anf. 17 Statsrådet GUNILLA CARLSSON (M):
          </note>
          <u who="gunilla_carlsson_949c2c" next="cont" xml:id="i-5d26dbb482a1c9a9-0">
            <seg xml:id="i-053af9a33babd553-0">
              Herr talman! Markus Wiechel har frågat mig varför jag och regeringen
              väljer att prioritera stora delar av biståndet på ett fåtal flyktingar
              i Sverige i stället för att öka resurserna till UNHCR, vad jag
              avser att göra för att svara på UNHCR:s förfrågan om att förbättra
              stödet till flyktingar runt om i världen och vad vi gjort hittills
              på denna punkt. Markus Wiechel har även frågat mig om jag avser
              att arbeta för att minska kostnaden för flyktingmottagande till
              förmån för mer pengar till krisdrabbade länders närområden.
            </seg>
            <seg xml:id="i-70c3a491d4750cba-0">
              En grundläggande del av den svenska flyktingpolitiken är en rättssäker
              ordning för att i enlighet med bland annat FN:s flyktingkonvention
              pröva asylansökningar av dem som tagit sig till Sverige och ge
              skydd åt dem som behöver det.
            </seg>
          </u>
          <note xml:id="i-28aec5d460178b62-0">
            Sverige är part i de internationella instrument som hör till
            de viktigaste på asylrättens område, såsom FN:s flyktingkonvention
            från 1951 angående flyktingars rättsliga ställning, FN:s konvention
            mot tortyr och annan grym, omänsklig eller förnedrande behandling
            eller bestraffning och Europeiska konventionen om skydd för de
            mänskliga rättigheterna och de grundläggande friheterna, den så
            kallade Europakonventionen.
          </note>
          <u who="gunilla_carlsson_949c2c" prev="cont" xml:id="i-2e9faac68c95525a-0">
            <seg xml:id="i-379d9f2ef3b23fc2-0">
              Även genom EU-samarbetet är Sverige bundet till bland annat skyddsgrundsdirektivet
              och asylprocedurdirektivet.
            </seg>
            <seg xml:id="i-1713b75a4ae4e9eb-0">
              Regeringen anser att det är vår moraliska skyldighet att hjälpa
              flyktingar oavsett var i världen de befinner sig. Många asylsökande
              kommer till Sverige, och vi är stolta över att vara ett av de
              länder i Europa som ger flest människor skydd undan förföljelse
              och förtyck.
            </seg>
            <seg xml:id="i-3d39e9e3267459e1-0">
              OECD Dacs riktlinjer anger vilka kostnader relaterade till asylsökande
              som klassificeras som bistånd. Regeringen följer dessa riktlinjer,
              och i den svenska biståndsramen ingår vissa kostnader för asylsökande
              under deras första år i Sverige.
            </seg>
            <seg xml:id="i-40e106e4af524d47-0">
              En annan huvudlinje i flyktingpolitiken är inriktad på att medverka
              till att skyddsbehövande utanför vårt land får skydd och stöd.
              Detta sker genom att Sverige aktivt deltar i samarbetet för att
              utveckla den internationella flyktingrätten. Globalt sker detta
              särskilt inom ramen för FN:s flyktingkommissariat, UNHCR, medan
              det regionalt sker genom EU.
            </seg>
            <seg xml:id="i-420eb2ced6093d60-0">
              Vidare stöder Sverige de länder som är i färd med att bygga upp
              egna asylsystem, inte minst i Öst- och Sydösteuropa.
            </seg>
            <seg xml:id="i-69bd08e459cd4e9a-0">
              Slutligen tar Sverige liksom ett antal andra länder emot skyddsbehövande
              från olika delar av världen i enlighet med FN:s flyktingkonvention
              för överföring och stadigvarande bosättning i Sverige. Detta sker
              i nära samarbete med UNHCR och är även en del av UNHCR:s kärnuppgift
              som Sverige är med och finansierar. I år är Sveriges flyktingkvot
              1 900 personer.
            </seg>
            <seg xml:id="i-8c47cb91a549efb2-0">
              Som ett uttryck för internationell solidaritet och ansvarsfördelning
              hjälper Sverige även de många länder, ofta med begränsade egna
              resurser, som härbärgerar ett stort antal flyktingar. Sverige
              är den tredje största bilaterala givaren till UNHCR, som har mandat
              att bistå och skydda dessa flyktingar.
            </seg>
            <seg xml:id="i-b0709d4730340281-0">
              UD:s kärnstöd till UNHCR:s reguljära budget för 2012 uppgick
              till 613 miljoner kronor. Därutöver kanaliseras medel via Sida
              till UNHCR:s appeller på landnivå. Under 2012 uppgick Sidas stöd
              till UNHCR till drygt 200 miljoner kronor. Det svenska kärnstödet
              till UNHCR har ökat med över 130 miljoner kronor sedan 2005.
            </seg>
            <seg xml:id="i-8c9e896d840f12cf-0">
              Sverige är även världens tredje största bilaterala humanitära
              biståndsgivare, och vi är även en av de allra största givarna
              för att undsätta de nödlidande i och omkring Syrien. Sverige agerade
              tidigt med omfattande stöd. Under 2012 uppgick vårt humanitära
              stöd till krisen i Syrien och till angränsande länder till drygt
              248 miljoner kronor. Stödet kanaliserades såväl genom FN:s appeller,
              inklusive till UNHCR, för insatser i och omkring Syrien som till
              Internationella Rödakorskommittén och enskilda organisationer.
            </seg>
            <seg xml:id="i-b253eac1bc106856-0">
              För 2013 har Sverige redan gjort utfästelser om 130 miljoner
              kronor i humanitärt stöd till Syrien. Vi har därutöver beredskap
              för ytterligare stöd efter bedömda behov.
            </seg>
            <seg xml:id="i-087b182015c929ac-0">
              Med vårt omfattande humanitära stöd följer ett ansvar att säkerställa
              att det internationella humanitära systemet levererar ett så bra
              stöd som möjligt till de drabbade.
            </seg>
            <seg xml:id="i-d6dc3da0e77dd0a5-0">
              Sverige har sedan 20 år tillbaka varit en av de mest tongivande
              humanitära policyaktörerna globalt. Sverige verkar aktivt, såväl
              bilateralt och i humanitära organisationers styrelser som systemövergripande,
              i syfte att säkra att stödet som når drabbade är av hög kvalitet
              och kostnadseffektivt. Sverige har varit och förblir drivande
              i en rad reformprocesser som syftar till att stärka både humanitära
              organisationer och det internationella humanitära responssystemet.
            </seg>
            <seg xml:id="i-08954e5c26c74247-0">
              Vad gäller de kostnader för asylsökande i Sverige som ingår i
              biståndsramen påverkas dessa av kriser i omvärlden och hur många
              som söker sig till Sverige.
            </seg>
            <seg xml:id="i-4d9cfbd9530cf06d-0">
              Att använda det svenska biståndet för att möta humanitära behov
              och bistå människor som utsätts för förföljelse och förtryck kommer
              att fortsätta vara en av mina viktigaste prioriteringar som biståndsminister.
            </seg>
          </u>
          <note type="speaker" xml:id="i-d990dabb880dfcfc-0">
            Anf. 18 MARKUS WIECHEL (SD):
          </note>
          <u who="markus_wiechel_648a17" xml:id="i-c3c3e2afefb7611a-0">
            <seg xml:id="i-db14ceda13ef9e72-0">
              Herr talman! Jag tackar biståndsministern för svaret och kan
              konstatera att det är tydligt att hon ser vart jag vill komma
              med min interpellation. Ministerns svar får mig dock att stå fast
              vid min åsikt att regeringen bedriver en ineffektiv flyktingpolitik.
            </seg>
            <seg xml:id="i-e93cf37b4a34971f-0">
              Precis som regeringen önskar Sverigedemokraterna driva en rättssäker
              flyktingpolitik där vi följer de skyldigheter som vi gått med
              på genom avtal med Förenta nationerna.
            </seg>
            <seg xml:id="i-70bdb767801dadb9-0">
              Men det finns stora skillnader mellan regeringens förda politik
              och Sverigedemokraternas visioner. Ingenting i de avtal vi tecknat
              med FN säger att vi ska föra en extrem invandringspolitik med
              rekord i antal asylsökande. Inte heller säger avtalen med FN något
              om att vi ska ta biståndspengar för att bekosta de relativt få
              personer som lyckas söka sig till Sverige.
            </seg>
            <seg xml:id="i-80bb4613011833ec-0">
              Med utgångspunkten att rädda så många liv som möjligt för de
              medel som vi har avsatt för flyktinghjälp väljer Sverigedemokraterna
              att satsa resurserna där de behövs som mest, nämligen i flyktingars
              hemländer och närområden där de allra flesta och mest utsatta
              människorna finns.
            </seg>
            <seg xml:id="i-d98a14a38b5058a3-0">
              Antalet personer som kommer till Sverige är ett mycket dåligt
              sätt att mäta det humanitära. För att vara tydlig är det totalt
              irrelevant i sammanhanget på grund av de höga kostnader som finns
              för mottagande i Sverige kontra flyktinghjälp i krisdrabbade länders
              närområden. Må så vara att det kan vara det land som tar emot
              flest asylsökande per år, men det betyder inte att det kan vara
              ett land som hjälper minst flyktingar totalt sett.
            </seg>
            <seg xml:id="i-f4a01d8f0095635c-0">
              Som jag tydliggjorde i interpellationen kostar en flykting i
              ett av UNHCR:s flyktingläger ca 7 kronor per dygn. Detta ska ställas
              i relation till kostnaden i Sverige, som kan ligga på mellan 2
              000 och 16 000 kronor per dygn. Även en person som inte är så
              insatt i biståndspolitik och flyktingmottagande inser att dessa
              pengar gör betydligt mer nytta som bistånd än i Sverige.
            </seg>
            <seg xml:id="i-ca6c8b524ea134e0-0">
              Sveriges regering tar alltså biståndspengar som skulle behövas
              hos de mest utsatta flyktingarna för att i stället öka resurserna
              till dem som finns i Sverige. Detta sker samtidigt som Förenta
              nationerna bönar och ber om 10 miljarder kronor för att klara
              det växande behovet av mat, medicin och övriga grundläggande förnödenheter,
              och det bara i Syrien.
            </seg>
            <seg xml:id="i-232f150cc5bc4a07-0">
              Jag ser inte hur man med gott samvete kan påstå att, som ministern
              uttryckte det, den politik som regeringen bedriver är kostnadseffektiv.
            </seg>
          </u>
          <note type="speaker" xml:id="i-3d1df95c7c9fd988-0">
            Anf. 19 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-d35d0255fcc64f50-0">
            <seg xml:id="i-5f0680b0d9701432-0">
              Herr talman! Jag kan med mycket gott samvete och stort engagemang
              säga att vi ska värna varje individs rätt till skydd och möta
              de behov som uppstår när människor försöker fly, som i det här
              fallet, undan förtryck men också undan ökande fattigdom, utsatthet
              och våld. Vi har i dag en i det närmaste okontrollerbar situation
              i Syrien, och många vittnar om att den riskerar att bli ännu värre.
            </seg>
            <seg xml:id="i-2d0d8212bd20d92e-0">
              Att möta människorna i kringliggande länder jag har själv varit
              i både Libanon och Jordanien för att se hur flyktingmottagandet
              där går till och säga att vi, med den lilla rännil som söker sig
              till Sverige, skulle stänga våra gränser för dem vore mycket illa.
            </seg>
            <seg xml:id="i-716096cf8b7a6893-0">
              Jag anser att vi har ansvar hela vägen. Vi lägger stora resurser
              på detta. Vi är den tredje största bilaterala givaren i den krisen.
              Andra länder bör och ska göra mer. När människor söker skydd i
              Sverige ska det prövas på ett bra sätt, och vi ska ha ett bra
              mottagande. Nu har vi rekordhöga nivåer av människor som söker
              frihet, skydd, säkerhet i vårt land. Då tar vi emot dem. Det är
              vår skyldighet. Att vi har denna mycket öppna och generösa inställning
              har också visat sig gagna Sverige. På så sätt visar vi att vårt
              engagemang är globalt och att vi även har förmåga att hantera
              det hela lokalt. Därför är det angeläget att jag som biståndsminister
              inom biståndsramen har hela finansieringsansvaret.
            </seg>
            <seg xml:id="i-ac0210f034b0debc-0">
              Med den standard vi har i Sverige och med våra höga krav på ett
              rättssäkert och väl fungerande mottagande är det självfallet dyrare
              per capita att hantera flyktingar i Sverige än i till exempel
              Libanon, Jordanien, Irak eller Turkiet, för att ta några andra
              exempel. Vi gör både och. Varför skulle vi inte göra det?
            </seg>
          </u>
          <note type="speaker" xml:id="i-b5f83d11fe8444c2-0">
            Anf. 20 MARKUS WIECHEL (SD):
          </note>
          <u who="markus_wiechel_648a17" xml:id="i-c3c3e2afefb7611a-1">
            <seg xml:id="i-c781d0894e34f2bf-0">
              Herr talman! Biståndsministern har fortfarande inte svarat på
              frågan om hon avser att arbeta för att minska kostnaderna för
              flyktingmottagande till förmån för mer pengar exempelvis till
              krisdrabbade länders närområden. Det kanske inte är så konstigt
              med tanke på regeringens överenskommelse med Miljöpartiet.
            </seg>
            <seg xml:id="i-c3005f68e8d5e12b-0">
              UNHCR ansvarar i dag för över 43 miljoner människor, varav mer
              än en tredjedel är verkligt nödställda. Det är alltså dessa människor
              som regeringen och biståndsministern nedprioriterar till förmån
              för de relativt lyckliga som lyckats ta sig till Sverige.
            </seg>
            <seg xml:id="i-4afed3343b862ef2-0">
              Ministern konstaterar i svaret att Sverige ska ta emot 1 900
              personer. Därför vill jag passa på att upprepa det jag just sade,
              nämligen att över 43 miljoner människor är på flykt världen över.
              Stödet till UNHCR uppgick enligt regeringens budget 2012 till
              613 miljoner kronor 613 miljoner kronor fördelat på 43 miljoner
              flyktingar. Sveriges regering ger alltså strax över 14 kronor
              per år och flykting 14 kronor.
            </seg>
            <seg xml:id="i-dc1fc51186cef2f2-0">
              Regeringen lägger under en fyraårsperiod, enligt de uträkningar
              som vi låtit riksdagens utredningstjänst göra, 118,9 miljarder
              på invandringen till Sverige. Under samma period lägger regeringen
              endast 2,5 miljarder kronor på UNHCR. Det är en rätt stor skillnad.
            </seg>
            <seg xml:id="i-412e3eb1d7c06313-0">
              Det är lätt att slänga sig med ord som solidaritet och ansvarsfördelning,
              men när man tittar på siffrorna och på hur det ser ut i ett globalt
              perspektiv kan man inte annat än skämmas.
            </seg>
          </u>
          <note type="speaker" xml:id="i-bc62281fcd5896a2-0">
            Anf. 21 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-d35d0255fcc64f50-1">
            <seg xml:id="i-2933ae14f13f0b1e-0">
              Herr talman! Jag vill inte att någon som bor, arbetar och betalar
              skatt i Sverige ska skämmas över det engagemang vi har. Tvärtom
              finns det all anledning att vara mycket stolt dels för att vi
              har en generös och ambitiös biståndsbudget, dels för att vi har
              en sammanhållen politik som ska se till att vi tar vårt globala
              ansvar. Det innebär att vi lever som vi lär.
            </seg>
            <seg xml:id="i-4b6613f691b1fb94-0">
              Om 43 miljoner människor är på flykt i världen, är det då för
              mycket att vi har 1 900 kvotflyktingar? Jag och regeringen tycker
              inte det. Det är i enlighet med internationella åtaganden. Jag
              får frågan om vi avser att minska kostnaderna, det som kommer
              in i biståndsramen, vad gäller den fruktansvärda katastrof och
              det mänskliga lidande som finns i Syrien, med risk för regional
              spridning och destabilisering, och med risk för att vi får ytterligare
              ökade krav på att människor söker sig till vårt land. Mitt svar
              är nej. Vi tänker fullfölja våra internationella åtaganden. När
              människor söker sig hit vill vi ge dem den möjlighet till skydd
              och prövning som de har rätt till. Det är vad vi gör. Vi upprätthåller
              det internationella systemet.
            </seg>
            <seg xml:id="i-291115f96b43cd6d-0">
              Avser jag att minska kostnaderna genom sämre standard? Nej, vi
              vet att ett rättssäkert och väl fungerande mottagande kostar pengar.
              Jag vill passa på att tacka alla de kommuner som nu tar ett stort
              ansvar för ankommande flyktingar; man bor ju i en kommun när man
              bor i Sverige.
            </seg>
            <seg xml:id="i-25940acd985c9fbc-0">
              Vi har ett stort ansvar som gör att Sverige likt få andra länder
              har tagit ansvar också i regioner där flyktingkriserna uppstår.
              Vi har inom ramen för UNHCR:s arbete, men också tillsammans med
              många andra FN-organ, försökt göra allt vad vi kan för att bidra
              till att de länder som nu tar emot fler flyktingar än vad vi kanske
              någonsin har gjort ska kunna klara det från dag till dag.
            </seg>
            <seg xml:id="i-c98dbefe74712219-0">
              Framför allt måste vi se till, herr talman, att vi har en politik
              som långsiktigt gör att vi inte hamnar i den här typen av situationer,
              att vi kan förebygga kriser. Vi måste arbeta för en politik grundad
              på respekt för de mänskliga rättigheterna och arbeta för demokrati
              och politiska lösningar för att få stopp på vanvettet i Syrien.
            </seg>
          </u>
          <note type="speaker" xml:id="i-9807b21c91b236ca-0">
            Anf. 22 MARKUS WIECHEL (SD):
          </note>
          <u who="markus_wiechel_648a17" xml:id="i-c3c3e2afefb7611a-2">
            <seg xml:id="i-e1358564d7ccd917-0">
              Herr talman! Jag skulle vilja påminna biståndsministern om att
              Sverige tar emot ungefär 30 procent av Europas samlade kvot. Jag
              kan känna stolthet över att Sverige hjälper många människor som
              är på flykt undan krig, förödelse, förföljelse och katastrofer,
              men även om Sverige i dag är den tredje största bilaterala givaren
              till UNHCR förklarar det inte att man tar pengar från de värst
              drabbade och mest behövande människorna som är på flykt världen
              över för att i stället bekosta ett ansvarslöst mottagande av asylsökande.
            </seg>
            <seg xml:id="i-32460efdefccabc3-0">
              Det är ett mottagande som gång på gång visat sig vara förödande
              för svenska kommuner, och gång på gång varnar lokala politiker
              från olika partier för en ohållbar situation. Jag vill därför
              passa på att friska upp ministerns minne. Bo Frank, kommunalråd
              i Växjö, Ilmar Reepalu, kommunalråd i Malmö, Boel Godner, kommunalråd
              i Södertälje, och Göran Dahlström, kommunalråd i Katrineholm,
              har i debattartiklar gått ut och sagt att situationen är ohållbar.
            </seg>
            <seg xml:id="i-6fd1d9dfbc152dcd-0">
              Sedan kan man undra om regeringen eller Moderaterna ens själva
              är eniga. Håller biståndsministern med migrationsminister Tobias
              Billström eller varför inte Centerpartiets Staffan Danielsson?
            </seg>
            <seg xml:id="i-da4cd48251b3abc2-0">
              Att från ett statistiskt perspektiv visa sig duktig genom att
              ha en stor invandring till Sverige gör att ministerns påstående
              om humanitära behov för flyktingar som en prioriterad uppgift
              inte kan ses som någonting annat än ett stort hyckleri. Samtidigt
              är det ett hån mot de människor som inte ens i sin vildaste fantasi
              kan drömma om att sätta sin fot i Sverige.
            </seg>
          </u>
          <note type="speaker" xml:id="i-392db73f4a0b96bd-0">
            Anf. 23 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-d35d0255fcc64f50-2">
            <seg xml:id="i-5119bc470982226d-0">
              Herr talman! Jag är stolt och tacksam för det mottagande som
              vi erbjuder den rännil av flyktingar som i dag kommer till Sverige.
              Det stämmer att vi tar en oproportionerligt stor andel av Europas
              samlade ansvar för att bereda människor som flyr krig och förföljelse
              en fristad. Vi är också en av de större biståndsgivarna. Även
              här skulle fler europeiska länder kunna göra mer. Men det rättfärdigar
              inte att Sverige skulle dra ned på sina ambitioner, ambitioner
              som det finns ett brett stöd för i denna kammare.
            </seg>
            <seg xml:id="i-11da8aff23243c73-0">
              Vi har historiskt klarat anspänningarna när stora mängder människor
              sökt sig till vårt land undan krig, förtryck och vanvett. Vi har
              klarat det tidigare tack vare sammanhållningen i vårt land. Vi
              har klarat det för att kommuner ställt upp. Människor erbjuds
              möjlighet att tillfälligt söka skydd för att sedan många gånger
              återvända. Allt detta bygger på att vi har ett internationellt,
              globalt, ansvar att se till att systemen fungerar både i Sverige
              och ute i världen där de stora katastroferna inträffar.
            </seg>
            <seg xml:id="i-5b9f687d767ffef3-0">
              Ingen vill egentligen ge upp och lämna sitt eget land. Ingen
              vill lämna sin region. Det är därför vi nu lägger ökade resurser
              på att möta behoven där de är som störst. Men det fråndrar oss
              inte ansvaret att också se till att vi har resurser för ett bra
              mottagande i Sverige. Så ser den svenska politiken ut. Det handlar
              om att stötta fattiga och förtryckta människor och ta ett gemensamt
              ansvar. Det är jag väldigt stolt över att vi lyckas med.
            </seg>
          </u>
          <note xml:id="i-7e60bcd0393b481f-2">
            Överläggningen var härmed avslutad.
          </note>
          <note xml:id="i-ad62c8d5e65e8970-0">
            8 § Svar på interpellation 2012/13:330 om piketpolisens befogenheter
          </note>
          <note type="speaker" xml:id="i-29664753d63a62e8-0">
            Anf. 24 Justitieminister BEATRICE ASK (M):
          </note>
          <u who="unknown" xml:id="i-cb3c5b90897bbd09-8">
            <seg xml:id="i-e8145d56be019ab0-0">
              Herr talman! Kent Ekeroth har frågat mig varför piketpolisen
              inte har möjlighet att använda prickskyttevapen och så kallad
              explosiv forcering, det vill säga att ta sig genom dörrar, fönster
              eller väggar med hjälp av sprängmedel. Han har också frågat mig
              hur jag ser på piketpolisens verksamhet i stort.
            </seg>
            <seg xml:id="i-eacaf671e1f4eaf4-0">
              De piketenheter som finns vid polismyndigheterna i våra tre storstäder
              utgör en kompetent och viktig resurs för att förstärka polisens
              kapacitet när det gäller att till exempel ingripa mot farliga
              personer.
            </seg>
            <seg xml:id="i-e53857f1b1a672d4-0">
              Vid särskilt svåra situationer finns Nationella insatsstyrkan,
              vars verksamhet i första hand är inriktad mot terrorism, vanligtvis
              i samarbete med Säkerhetspolisen. Därutöver fungerar insatsstyrkan
              som en förstärkningsresurs för hela landet vid insatser mot grova
              brott där polismyndigheterna bedömer att Nationella insatsstyrkans
              särskilda kompetens och utrustning behövs för att lösa uppgiften.
            </seg>
            <seg xml:id="i-a8e119085f38ca1e-0">
              Det är Rikspolisstyrelsen som med stöd av ett etiskt råd avgör
              hur ansvaret för att använda och utveckla olika polisiära arbetsmetoder
              är fördelade mellan polismyndigheterna och Nationella insatsstyrkan.
              Detsamma gäller beslut om vilka vapen och andra medel för våldsanvändning
              som respektive organisation bör förfoga över. Det är ett ständigt
              pågående utvecklingsarbete allteftersom metoder och utrustning
              behöver anpassas till förändringar i samhället.
            </seg>
          </u>
          <note type="speaker" xml:id="i-c1e38482cf610526-0">
            Anf. 25 KENT EKEROTH (SD):
          </note>
          <u who="kent_ekeroth_fa6033" xml:id="i-2709233fb90ad8d5-0">
            <seg xml:id="i-06a21ed697c427cb-0">
              Herr talman! Jag tackar justitieministern för svaret. Men jag
              trodde inte att hon skulle vara så nöjd med tingens tillstånd.
              Jag trodde att jag skulle få svaret att man ser över de befogenheter
              som piketpolisen i dag har.
            </seg>
            <seg xml:id="i-08a9cf55ef0cadde-0">
              Bakgrunden till denna debatt är, som jag skrev i min interpellation,
              de förändringar som inleddes under socialdemokratisk regering
              och som man därmed inte kan beskylla denna regering för, men som
              tyvärr kvarstått under nuvarande regering. Jag intresserar mig
              för Sveriges förmåga att hantera särskilt komplicerade och farliga
              situationer, såsom terrorhändelser, situationer med gisslan eller
              tungt beväpnade kriminella och dylikt.
            </seg>
            <seg xml:id="i-f5f5880e8e699970-0">
              I Sverige har vi i dag två organisationer som hanterar detta:
              Nationella insatsstyrkan och de olika piketenheterna. Denna debatt
              handlar inte om Nationella insatsstyrkan utan om piketen. Piketpolisen
              har sedan ett antal år tillbaka utvecklats från att vara en spetsresurs
              för ordningspolisen till att bli mer en insatsstyrka för sådana
              situationer som jag precis nämnde terrorism undantaget. Övergången
              har skett gradvis på grund av det operativa behov som man har
              sett finns i våra olika storstadsregioner.
            </seg>
            <seg xml:id="i-de3c60f97c1f89aa-0">
              Problemet är förvisso mångbottnat. Dels handlar det generellt
              sett om styrning, från politiskt håll men även från Polismyndigheten,
              dels handlar det om konkreta beslut som har begränsat piketens
              förmåga att hantera dessa farliga situationer. Eventuellt kommer
              jag att ha tid att komma in på båda aspekterna.
            </seg>
            <seg xml:id="i-9bb0e0b5342e88e6-0">
              Vi börjar med de konkreta politiska besluten. År 2004 fattade
              man beslut om att dra in befogenheten att använda olika former
              av prickskyttevapen. Bakgrunden till detta beslut var ett massmedialt
              drev, efterföljt av att det då nyligen upprättade så kallade Etiska
              rådet rekommenderade att man skulle ta bort möjligheten för piketen
              att använda sig av prickskyttevapen. Etiska rådet kan man säga
              väldigt mycket om, mestadels negativt enligt mig, men det får
              bli en senare debatt.
            </seg>
            <seg xml:id="i-c2cd3335db97ceec-0">
              Resultatet av detta förbud blev att piketpolisen i vissa fall
              inte längre har möjlighet att agera i särskilt komplicerade situationer.
              De vapen de i stället får ha i dag är inte lika precisa, och träffområdet
              kan bli alldeles för stort. Det innebär att de antingen inte kan
              eller inte vågar använda vapnet i vissa känsliga situationer.
              Något så enkelt som ett blad, en vanlig glasruta eller vind kan
              göra att träffområdet blir så stort att man inte kan skjuta ett
              skott om man skulle behöva det. Resultatet av detta blir i sin
              tur att skyddet för våra medborgare, som piketen är satt att skydda,
              försämras. Det är det enkla resultatet av det hela.
            </seg>
            <seg xml:id="i-8ff42b1399ab83c9-0">
              Detta ledde nästan till döden för en treårig pojke i Malmö för
              ett par år sedan när man tog honom som gisslan och satte en kniv
              mot halsen på honom. På 80 meters avstånd satt två operatörer
              från piketen. De såg honom, men vågade inte skjuta. Träffytan
              var för stor. Denna situation slutade lyckligt, men det berodde
              mestadels på tur och inte på piketens befogenheter.
            </seg>
            <seg xml:id="i-9e29bde2d142f65b-0">
              Det är ganska intressant att den operativa avdelningen i Helsingforss
              län för ett tag sedan yttrade att det är angeläget och rimligt
              att piketpoliserna får en bättre möjlighet att hantera gisslan-
              och offersituationer, eftersom de undantagslöst kommer att vara
              på insatsplatsen först. De säger alltså till och med att det finns
              ett behov. Men det ska inte handla om prickskyttevapen som kräver
              omfattande utbildning, tillägger de.
            </seg>
            <seg xml:id="i-a99102589db14e81-0">
              För mig framstår det som ganska orimligt att piketpolisen inte
              har de vapen och befogenheter som de i vissa fall kanske kommer
              att behöva för att klara upp speciellt svåra situationer. Jag
              undrar om justitieministern anser att detta är en rimlig situation.
              Vilka argument har ministern för att stå fast vid detta snart
              tio år gamla beslut? Eller instämmer justitieministern i min åsikt
              att piketen åter bör ges tillgång till dessa vapen och befogenheter?
            </seg>
          </u>
          <note type="speaker" xml:id="i-eb44da22e126596f-0">
            Anf. 26 Justitieminister BEATRICE ASK (M):
          </note>
          <u who="unknown" xml:id="i-cb3c5b90897bbd09-9">
            <seg xml:id="i-be42795c3aa95bc9-0">
              Herr talman! Kent Ekeroth säger att han inte trodde att ministern
              skulle vara så nöjd. Men jag har inte uttryckt några känslor eller
              bedömningar. Jag försökte beskriva hur läget är. Beslut om vapen
              och metoder är någonting som inte fattas på politisk väg, vilket
              jag tycker är en bra ordning. Däremot förs det, som Kent Ekeroth
              säkert är informerad om, en diskussion, bland annat mot bakgrund
              av hotbilder, kring olika typer av metoder inom polisen, också
              när det gäller piketer och Nationella insatsstyrkan.
            </seg>
            <seg xml:id="i-434920aa89462b04-0">
              Påståendet att befogenheter drogs in är delvis sant. Bakgrunden
              var att vi hade ett oreglerat tillstånd. Det fanns inga regler.
              Men man hade skaffat sig tillgång till vapen och annat som kom
              till användning eller skulle ha kunnat göra det. Det bedömdes
              att detta behövde regleras. Man kom fram till att Nationella insatsstyrkan
              är den grupp som ska ha den tyngre beväpningen.
            </seg>
            <seg xml:id="i-dd348b34d884e813-0">
              Interpellanten tar upp två olika metoder. Metoden att ta sig
              in i fastigheter med sprängämnen är något som Rikspolisstyrelsen
              har valt att reglera användningen av och begränsa till Nationella
              insatsstyrkan av det skälet att denna metod innebär våldsanvändning
              och skador på byggnader och annat och därför är väldigt svår att
              använda. Man vill använda den typen av metoder bara i väldigt
              specifika situationer. Man har inte heller haft användning av
              den här typen av metoder i praktiskt läge.
            </seg>
            <seg xml:id="i-a723c7082e06652e-0">
              Kent Ekeroth nämner prickskyttevapen. Piketpolisen har aldrig
              haft vare sig prickskyttevapen eller explosiv forcering som dokumenterade
              och godkända metoder. Det har hos piketenheterna funnits prickskyttevapen
              som man lånat in från Försvarsmakten. Men detta var tidigare oreglerat.
              Man fann från Rikspolisstyrelsens sida, med stöd av Etiska rådet,
              att det inte var en lämplig ordning.
            </seg>
            <seg xml:id="i-dd869ac194883483-0">
              Under en period i början av 2000-talet hade man fältförsök med
              prickskyttevapen under ledning av Rikspolisstyrelsen. Detta avbröt
              man 2005 därför att man aldrig någonsin fann anledning att använda
              dem. Man beslutade med stöd av Etiska rådet att prickskyttar över
              huvud taget bara ska få finnas inom Nationella insatsstyrkan.
            </seg>
            <seg xml:id="i-fb3f0ddfbaae75a3-0">
              Dessa metoder har inte kommit till praktisk användning. Man har
              valt att reglera dem och begränsa vilken del av polisorganisationen
              som ska få använda dem. Det pågår en diskussion där kan jag ge
              Kent Ekeroth rätt om hur situationen har förändrats, huruvida
              det finns annan typ av beväpning och hur man ska arbeta. Det är
              fullt naturligt, eftersom vi nu arbetar med en översyn av hela
              polisorganisationen.
            </seg>
            <seg xml:id="i-255fb21d75dcb5f8-0">
              Det är naturligt att då titta på Nationella insatsstyrkans kapacitet,
              möjligheter att agera och vilken typ av metoder den ska kunna
              använda. Piketerna utgör en viktig resurs med specialkunnande
              som är intressant i sammanhanget.
            </seg>
            <seg xml:id="i-bac99862fbbf6e9c-0">
              Jag konstaterar att det pågår en diskussion om detta. Men jag
              landar nog gärna på att det knappast kan vara justitieministern
              eller ens riksdagen som ska fatta beslut om vilka enstaka vapen
              eller arbetsmetoder som ska hanteras.
            </seg>
            <seg xml:id="i-889530c693caa82f-0">
              Jag vill nog också som justitieminister hävda att det är viktigt
              för polisens del att vi har regler för vem som får använda vad
              och på vilket sätt så att vi har någon ordning. Det är inte leksaker
              vi talar om.
            </seg>
          </u>
          <note type="speaker" xml:id="i-084229a4ec595c2e-0">
            Anf. 27 KENT EKEROTH (SD):
          </note>
          <u who="kent_ekeroth_fa6033" xml:id="i-2709233fb90ad8d5-1">
            <seg xml:id="i-551f89ac3b1f3e42-0">
              Herr talman! Det är självklart att saker och ting ska vara reglerade.
              Har det inte varit reglerat ska man reglera det i stället för
              att ta bort möjligheten.
            </seg>
            <seg xml:id="i-2d582730c45d743d-0">
              I stället för att säga: Ni får inte ha det över huvud taget,
              varför inte säga: Vi inför regleringar för vilka sorts vapen och
              för vilka situationer ni får använda dem. Varför inte göra det
              i stället för att ta bort möjligheten? Det kan inte vara svaret
              att man tar bort möjligheten att skydda medborgare bara för att
              det kanske har varit för oreglerat innan. Det kan omöjligt vara
              svaret på det.
            </seg>
            <seg xml:id="i-8084129a97dcd13a-0">
              Justitieministern nämnde att varken prickskytte eller explosiv
              forcering kommit till praktisk användning i Sverige. Det stämmer,
              men det argumentet håller inte. Sveriges militär har heller inte
              kommit till praktisk användning för att skydda svenskt territorium
              på runt 200 år. Vi har förvisso skickat i väg den till Afghanistan
              och andra konflikter som inte har med oss att göra. Men svensk
              militär har inte använts på 200 år för att skydda svenskt territorium.
              Ändå har vi kvar militären.
            </seg>
            <seg xml:id="i-41554d6e49b4efed-0">
              Det är tacksamt ifall prickskyttevapen inte har behövts användas.
              Men i den situationen och den dagen det behövs ska piketpolisen
              kunna använda det. Man har en våldsanvändning hos polisen inte
              för att man vill eller hoppas att kunna använda det utan för att
              man ska kunna göra det för att skydda oskyldiga medborgare. Det
              är därför man har det.
            </seg>
            <seg xml:id="i-fae6da2ea9ed0df4-0">
              Argumentet att det aldrig använts betyder inte att det aldrig
              kommer att användas. Kompetensen och befogenheten måste finnas
              där den dag det sker något. Man kan inte argumentera att det aldrig
              har använts tidigare.
            </seg>
            <seg xml:id="i-09fe8380470f3530-0">
              Det finns mycket att säga om Etiska rådet. Jag tycker att man
              borde lägga ned det. Etiska rådet skrev till exempel att explosiv
              forcering som i piketpolisens fall handlar om att spränga upp
              dörrar och inte väggar och tak, det är NI som mer sysslar med
              det är våldsanvändning av extremt slag där såväl människor som
              egendom riskerar att skadas svårt.
            </seg>
            <seg xml:id="i-718aec0de896e2d6-0">
              Jag ifrågasätter väldigt skarpt den beskrivningen. Jag har sett
              hur dessa explosiva forceringar går till. Det har dels enligt
              uppgift inte gjorts någon kontroll hos piketenheten för att göra
              den här bedömningen, dels stämmer det inte att det är en våldsanvändning
              av extremt slag. Explosiv forcering innefattar vattenladdningar
              med låg laddning med riktad sprängverkan med väldigt liten risk
              för tredje man.
            </seg>
            <seg xml:id="i-b7555d72868b7a7f-0">
              Man tar heller inte hänsyn till det avstånd som råder mellan
              Nationella insatsstyrkan och piketenheterna i Skåne. Den är placerad
              här i Helsingfors. Jag anklagar inte Nationella insatsstyrkan
              för någonting. Den är extremt bra på vad den gör, och det ska
              den fortsätta att vara. Men ska den transportera sig själv från
              Helsingfors ner till Malmö eller för den delen Göteborg eller
              andra delar av landet tar det tid.
            </seg>
            <seg xml:id="i-87c1961394315f75-0">
              I många insatser är piketpolisen först. Det finns exempel som
              man i Malmö själv har berättat om där det tagit tre, fyra timmar
              för polisen att vara på plats, och då var situationen över. Det
              gäller oavsett om det är en situation som handlar om prickskyttegevär
              eller om explosiv forcering.
            </seg>
            <seg xml:id="i-600fc55fc57173cd-0">
              Bryter man upp en dörr med mekanisk forcering tar det 3060 sekunder.
              En gärningsman kan utföra väldigt många dåliga saker på den minut
              som det nästan kan ta ibland. Har man väl apterat sprängladdningarna
              på dörren tar det sekunder att gå in. Det kan rädda liv. Det är
              inte sagt att man ska använda det i tid och otid. Det har inte
              använts speciellt ofta. Men när det krävs och när det behövs ska
              möjligheterna finnas. Jag har inte hört något argument mot det.
            </seg>
            <seg xml:id="i-a1e70c01f48071fe-0">
              När det gäller prickskyttegevär kan man inte heller säga att
              det är våldsanvändning av extremt slag. Skillnad mellan ett prickskyttegevär
              och ett annat gevär är att man träffar bättre med ett prickskyttegevär.
              Att välja var man ska träffa och ha en högre säkerhet i det man
              gör kan aldrig vara negativt för vare sig gärningsmannen eller
              offret.
            </seg>
            <seg xml:id="i-25f1cad4c9a7c540-0">
              Ärligt talat har jag inte hört några bra argument mot varför
              inte heller piketpolisen ska få tillgång till de vapen som kan
              komma att behövas och som de säger sig vilja ha för att skydda
              alla medborgare i vårt avlånga land.
            </seg>
          </u>
          <note type="speaker" xml:id="i-a74a0fed4431509b-0">
            Anf. 28 Justitieminister BEATRICE ASK (M):
          </note>
          <u who="unknown" xml:id="i-cb3c5b90897bbd09-10">
            <seg xml:id="i-1af39a69c939ece3-0">
              Herr talman! Kent Ekeroth undrar varför man tog bort metoderna
              i stället för att reglera eftersom de fanns tidigare i oreglerat
              tillstånd, eller att det blivit så hos piketpolisen. Varken Kent
              Ekeroth eller jag var med då. Man får ändå utgå från att beslutet
              fattades efter viss begrundan och viss beredning. Då fann man,
              som jag kan begripa, att det inte var värt att behålla dem. Man
              valde i stället att säga att man ska begränsa forcering med sprängmedel
              och prickskyttevapen till Nationella insatsstyrkan.
            </seg>
            <seg xml:id="i-425763b6de4ad07f-0">
              Jag kan hålla med om att en del av det man sysslar med används,
              prövas eller finns för att man ska hoppas att det aldrig ska komma
              till användning. Det argument som jag tog upp var att vi aldrig
              har använt prickskyttar eller den här typen av forcering i aktiv
              verksamhet, i varje fall under en väldigt lång period. Så kan
              man naturligtvis fundera.
            </seg>
            <seg xml:id="i-b1f1bd218d9eb891-0">
              Man ska ha klart för sig att väldigt mycket av vad både nationella
              insatsstyrkan och polisen övar och tränar är händelser och situationer
              som aldrig ska inträffa. Men den här typen av metodik, prickskyttar
              eller forcering med sprängmedel, är ändå någonting som är resurskrävande.
            </seg>
            <seg xml:id="i-ac8dfaa6daacde09-0">
              Om man ska ha det i byrålådan eller möjlighet att använda det
              kräver det resurser i form av träning, övning, teknisk utrustning
              och annat. Det är krävande. Det kan göra att man i prioriteringen
              mellan olika insatser väljer att prioritera ned det eller begränsa
              den typen av metodik till i det fallet Nationella insatsstyrkan.
            </seg>
            <seg xml:id="i-4864f017c606c798-0">
              Det är väldigt viktigt att man följer de olika stegen och väger
              olika fördelar och nackdelar mot varandra för att kunna göra en
              riktig bedömning. Sedan kommer det intressanta som är lite grann
              av kärnan. Kent Ekeroth säger att man borde lägg ned Etiska rådet.
              Jag delar inte den uppfattningen.
            </seg>
            <seg xml:id="i-2907e575f2813f14-0">
              Väldigt många bedömningar som man ska ta inom en sådan myndighet
              som polisen om hur polisen, som är den enda myndighet som har
              monopol på våldsanvändning, ska användas är väldigt svåra avvägningar.
              Det är klokt att ha människor som också ser till de etiska aspekterna
              i det hela.
            </seg>
            <seg xml:id="i-e032fc0c5eff9644-0">
              Det gäller inte minst vapenanvändning, val av vapen, val av ammunition
              och annat. Det är inte bara det tekniskt mest avancerade som är
              svaret. Man måste också tänka sig in i de olika situationer som
              finns.
            </seg>
            <seg xml:id="i-2749707bf12eea71-0">
              När man bedömer till exempel ammunition och annat tittar man
              inte bara på pricksäkerheten utan också vilka skador som kan uppkomma,
              vad som kan hända vid sidan av och vad som händer om användaren
              inte är tillräckligt kunnig och så vidare.
            </seg>
            <seg xml:id="i-4b83cc07edcd750a-0">
              Det finns en rad aspekter som man behöver ha med. Det är bra
              att också få in de etiska aspekterna i beslutsunderlaget. Det
              finns många andra aspekter man ska fundera över. Det är viktigt
              att polisen gör det nu när vi inför en omorganisation överväger
              hur olika delar av organisationen ska vara utformade.
            </seg>
            <seg xml:id="i-b252a1e39f0fcb80-0">
              Det är ingen hemlighet att jag för egen del tycker att vi behöver
              en något bättre kapacitet för Nationella insatsstyrkan med den
              typ av kompetens den har. Vi har också tagit initiativ för att
              öka och förbättra transportmöjligheterna för Nationella insatsstyrkan
              där vi söker sätt att på bättre sätt än i dag försäkra oss om
              att den kan infinna sig där händelser kräver dess speciella kompetens.
            </seg>
          </u>
          <note type="speaker" xml:id="i-61bfd149948e920d-0">
            Anf. 29 KENT EKEROTH (SD):
          </note>
          <u who="kent_ekeroth_fa6033" xml:id="i-2709233fb90ad8d5-2">
            <seg xml:id="i-f9aec223e97f4d16-0">
              Herr talman! Det kräver resurser att hålla uppe kompetensen på
              explosiv forcering, mekanisk forcering, prickskyttevapen och andra
              vapen. Så är det för piketpolisen, för Nationella insatsstyrkan,
              för militären och för alla. Det är något som ingår i piketpolisens
              uppdrag redan i dag. Den lägger ned runt 25 procent av sin tid
              på just träning.
            </seg>
            <seg xml:id="i-5e713fccfd786762-0">
              I de 25 procenten har den lyckats upprätthålla inte bara en kompetens
              inom till exempel explosiv forcering utan en spetskompetens som
              man till och med har exporterat till andra liknande piketenheter
              ute i Europa, bland annat i England och Tyskland. Det är på den
              nivån piketpolisen är i Sverige. Den är åtminstone Europaledande
              när det gäller detta.
            </seg>
            <seg xml:id="i-2a239d12c4d1214b-0">
              Det kostar resurser att ha poliser, det kostar resurser att ha
              militär och det kostar resurser att skydda våra medborgare från
              brottslingar. Det är resurser som Sverigedemokraterna vill lägga
              ned. Jag håller med om att man gott kan utöka Nationella insatsstyrkans
              resurser, som har tagits upp.
            </seg>
            <seg xml:id="i-926b322239922b88-0">
              Jag har besökt piketenheterna i Skåne och Helsingfors, och jag
              har besökt Nationella insatsstyrkan. Det har jag ingenting emot.
              Jag tycker att det är jättebra att göra.
            </seg>
            <seg xml:id="i-a531d16eb0cc9770-0">
              Men man ska inte skylla på att vi inte har tillräckligt med resurser.
              Om man kollar på hela rättsväsendets budget, relativt sett, handlar
              det ändå om hyfsat små resurser till detta.
            </seg>
            <seg xml:id="i-c83303b2530c9e11-0">
              Etiska rådet gör så mycket dumheter att man häpnar när man läser
              om det. Det har hindrat polisen från att sätta spotthuvor på gärningsmän
              för att det är synd om gärningsmännen. Men det är tydligen inte
              synd om poliserna, som ibland får blod spottat i ansiktet av knarkare.
              Ändå får polisen inte sätta spotthuvor på dem, för man tar hela
              tiden hänsyn till gärningsmännen och inte till polisen. Jag tycker
              att det är helt fel utgångspunkt, och det är denna utgångspunkt
              som Etiska rådet hela tiden har haft inte för medborgarnas säkerhet
              och trygghet utan för brottslingarnas. Jag tycker att rådet har
              fattat så många dåliga beslut att man verkligen kan ifrågasätta
              om det ska få vara kvar.
            </seg>
            <seg xml:id="i-924728aea7ab5ab5-0">
              När det gäller transporter är det fortfarande så att så länge
              man är stationerad i Helsingfors blir det transportsträckor. Piketpoliserna
              som är på plats i de olika storstadsregionerna ska ha rätt att
              ha dessa vapen.
            </seg>
            <seg xml:id="i-80c064cdbee2b11d-0">
              Jag tror säkert att justitieministern och jag är överens om mycket
              när det gäller att ha en så effektiv polis som möjligt. Jag hoppas
              att denna debatt även har gett lite perspektiv på piketpolisen.
            </seg>
          </u>
          <note type="speaker" xml:id="i-9f6ac53ae5429708-0">
            Anf. 30 Justitieminister BEATRICE ASK (M):
          </note>
          <u who="unknown" xml:id="i-cb3c5b90897bbd09-11">
            <seg xml:id="i-f1d57032dc315765-0">
              Herr talman! Jag tycker att det är bra om man i riksdagen ibland
              uppmärksammar polisens specialfunktioner och de speciella insatsmöjligheter
              som finns i form av den nationella insatsstyrkan och även storstadsmyndigheternas
              piketpoliser.
            </seg>
            <seg xml:id="i-24a27bd208efbf98-0">
              Jag vet att piketpoliserna lägger ned mycket tid på träning och
              annat. Det är alldeles nödvändigt med den speciella funktion som
              de har i sina respektive myndigheter. Men vad jag försökte säga
              tidigare var att när vi diskuterar den typ av metodik som Kent
              Ekeroth förordar i form av forcering med sprängmedel och prickskyttar
              hos piketerna ställer det höga krav på ytterligare resurser. Det
              är i denna avvägning som man har funnit att det inte är rimligt
              att ha detta på flera ställen.
            </seg>
            <seg xml:id="i-3a482e8fd283b470-0">
              Nu görs en ny bedömning i och med att vi håller på med en omorganisation
              av hela polisen. Jag menar att det i första hand är polisen och
              de som arbetar inom polisen som kan göra de avstämningar som behövs
              för att se till att vi får en rimlig fördelning. Jag har respekt
              för detta.
            </seg>
            <seg xml:id="i-413f1dc830227799-0">
              Jag kommer tillbaka till Etiska rådet. Ja, de tar hänsyn inte
              bara till polisen och deras professionella arbete. De funderar
              också över hur det fungerar i samhället visavi gärningsmän men
              också allmänheten. Det ger just det helhetsperspektiv som någon
              måste ha när man funderar över polisiära arbetsmetoder.
            </seg>
            <seg xml:id="i-6832dee722436f71-0">
              Jag tycker att vi ska vara på det klara med att det inte är någon
              extremt konstig situation vi har i Sverige. Explosiv forcering
              används inte heller i resten av Europa av andra än dem som arbetar
              motsvarande den internationella insatsstyrkan. Man har restriktiv
              användning av denna typ av mer extrema metoder. I det fallet sticker
              vi inte ut i svensk polis som det ser ut i dag. Men det återstår
              att se hur vi kommer att lösa detta framöver eftersom det pågår
              ett arbete och en diskussion.
            </seg>
          </u>
          <note xml:id="i-7e60bcd0393b481f-3">
            Överläggningen var härmed avslutad.
          </note>
          <note xml:id="i-71ad4a00c0d6c127-0">
            9 § Svar på interpellation 2012/13:303 om hotad barnsjukvård
            i Lund
          </note>
          <note type="speaker" xml:id="i-6b00fe8ce5009912-0">
            Anf. 31 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-6d7e3d0a334709ea-0">
            <seg xml:id="i-e31f22d8393d42e5-0">
              Herr talman! Morgan Johansson har frågat mig vilka åtgärder jag
              avser att vidta för att säkerställa vården av de svårt sjuka barn
              som i dag får vård på barnintensiven på Skånes universitetssjukhus
              samt om åtgärder för att säkerställa fortsatt god tillgång till
              högkvalitativ barnsjukvård i Sverige.
            </seg>
            <seg xml:id="i-ac4f09cea8766b5f-0">
              Region Skåne har tillsammans med Västra Götalandsregionen tillstånd
              att bedriva hjärtkirurgi på barn och ungdomar. Under 2013 kommer
              en tillståndsutredning för tillståndsperiod två för hjärtkirurgi
              på barn och ungdomar att genomföras. Mot bakgrund av att Socialstyrelsen
              för närvarande ser över rikssjukvårdens metoder och arbetssätt
              beslutades i augusti i förra året om en förlängning av Region
              Skånes nuvarande tillståndsperiod till juni 2014.
            </seg>
            <seg xml:id="i-bcd07997efb007e5-0">
              För att bedriva rikssjukvård måste landstinget ha tillstånd från
              Socialstyrelsen, vilket kan ges efter en fördjupad utredning som
              kan ta upp till två år. Enligt 9 § hälso- och sjukvårdslagen ska
              ett tillstånd vara tidsbegränsat och förenat med villkor. Bland
              annat ska det vara säkerställt att god vård kan erbjudas samtliga
              patienter inom rimlig tid, även i de fall en oförutsedd händelse
              inträffar som orsakar ett bortfall av personal, lokaler eller
              utrustning. Förändringar i personalsammansättning eller annan
              stödverksamhet av väsentlig art som påverkar verksamheten ska
              anmälas till Socialstyrelsen.
            </seg>
            <seg xml:id="i-966efb8c957105e9-0">
              Samtliga verksamheter som har tillstånd att bedriva rikssjukvård
              ska följas upp årligen under den femåriga tillståndsperioden.
              De landsting som har tillstånd att bedriva rikssjukvård är skyldiga
              att varje år rapportera in särskilda kvalitetsdata för uppföljning.
            </seg>
            <seg xml:id="i-daab29838ec99c38-0">
              I en skrivelse från Skånes universitetssjukhus som nyligen skickades
              till Socialstyrelsen redogör verksamhetsledningen för hur kapaciteten
              ska säkerställas. Det sker bland annat genom samarbete med andra
              tillståndsbärande sjukhus. Socialstyrelsen har löpande en tät
              kontakt med kontaktpersoner vid universitetssjukhuset och följer
              utvecklingen.
            </seg>
            <seg xml:id="i-f8d052c65f70c7e5-0">
              Avslutningsvis är det också viktigt att påminna om att landstingen
              och regionerna har en stor frihet och det huvudsakliga ansvaret
              för finansiering, organisering och utförande av hälso- och sjukvård
              så att alla invånare har tillgång till en god vård. Denna frihet
              vill regeringen bevara.
            </seg>
          </u>
          <note type="speaker" xml:id="i-0fda37f8031fd0b5-0">
            Anf. 32 MORGAN JOHANSSON (S):
          </note>
          <u who="morgan_johansson_2143dc" xml:id="i-7e3df8e4296204a3-0">
            <seg xml:id="i-61a6431fbd361f12-0">
              Herr talman! Jag tackar socialministern för svaret, fast jag
              måste säga att jag inte blev särskilt mycket klokare av det. Han
              kunde lika gärna ha svarat god dag yxskaft, för något svar på
              hur vi ska lösa detta eller hur han tänker gå till väga för att
              försöka lösa den situation som har uppkommit i Lund fick vi inte.
            </seg>
            <seg xml:id="i-d0c230e955f163a2-0">
              Det gör mig besviken, för jag vet att Hägglund har möjligheter
              att påverka om han bara vill, både i sin egenskap som socialminister
              och i sin egenskap av ledare för Kristdemokraterna. Du vet ju
              att det är dina partivänner som har ställt till de problem som
              i dag finns med barnintensiven i Lund. Du kan tala dem till rätta
              om du bara vill och om du bara engagerar dig i frågan.
            </seg>
            <seg xml:id="i-84c230656f2c9458-0">
              Det är mycket som står på spel. Vi framhäver ofta den låga spädbarnsdödligheten
              i Sverige. Den är bland de lägsta i världen. När jag var statsråd
              på Socialdepartementet var jag ute och talade om Sverige i världen
              och framhävde då ofta att vårt land ligger bland de allra lägsta
              när det gäller spädbarnsdödlighet. Det beror på goda levnadsförhållanden,
              den generella välfärdspolitiken och de historiskt sett små skillnader
              och klyftor vi har haft mellan fattiga och rika i Sverige. Men
              de senaste årtiondena beror det också i stor utsträckning på att
              vi har kunnat klara för tidigt födda spädbarn med svåra hjärtfel
              genom en mycket kvalificerad sjukvård. Vi kan operera hjärtan
              som inte är större än tumnaglar.
            </seg>
            <seg xml:id="i-84e74764d20a23cc-0">
              Denna typ av vård högspecialiserad vård för små barn utförs på
              två platser i landet, nämligen i Lund och i Göteborg. Man tar
              emot patienter från hela landet. Det är alltså en nationell resurs.
              När jag besökte barnintensiven i Lund för några veckor sedan träffade
              jag en familj från Helsingfors som vakade över sitt lilla barn.
              Det var en liten knatte i en stor sjukhussäng med apparater och
              slangar runt sig. Upptagningsområdet är hela landet, och man har
              även avtal med Island för att kunna lösa deras situation.
            </seg>
            <seg xml:id="i-cc646800a57b24fb-0">
              Det som nu har hänt är att regionledningen i Skåne vill försämra
              sjuksköterskornas arbetsvillkor på ett mycket omfattande sätt.
              Det handlar inte ens om löner, utan det handlar om arbetstider.
              De har haft en modell som har fungerat i över 20 år och som de
              har varit nöjda med. Nu har avtalet sagts upp utan att man har
              fört en dialog med personalen. Det har medfört att 33 av 45 sjuksköterskor
              har sagt upp sig. Deras sista arbetsdag är den 26 april. Det skulle
              få oerhört omfattande konsekvenser inte bara för Skåne utan också
              för den nationella sjukvården i denna del. Frågan är om Lund ens
              kan behålla sin status som rikssjukvård om detta skulle inträffa.
            </seg>
            <seg xml:id="i-88e767d268a2ec77-0">
              Hägglund refererar till en skrivelse till Socialstyrelsen, men
              han säger ingenting om innehållet. Man kan läsa i tidningarna
              vad som står i den. Sydsvenskan, till exempel, skriver den 15
              mars: Hjärtbarn kan tvingas utomlands. Det kan bli effekten om
              detta får fortsätta.
            </seg>
            <seg xml:id="i-761aedbd5f96d386-0">
              Vi har alltså en akut situation. Jag ber socialministern att
              ingripa och engagera sig i detta. Jag begär det av honom, för
              jag menar att han har ett särskilt ansvar för rikssjukvården.
              Det är en nationell resurs som man har ett större nationellt ansvar
              för. Jag begär att han gör vad han kan för att försöka lösa situationen
              och för att engagera sig i frågan.
            </seg>
            <seg xml:id="i-a9715ba3fb3ead97-0">
              Det enda sjuksköterskorna begär är att de inte ska få sämre villkor.
              Min fråga är: Är det verkligen för mycket begärt i Sverige 2013?
            </seg>
          </u>
          <note type="speaker" xml:id="i-0f8061c9a723f8a1-0">
            Anf. 33 MARIE GRANLUND (S):
          </note>
          <u who="marie_granlund_b3d0da" next="cont" xml:id="i-4c7cb3804c6cf9b9-0">
            <seg xml:id="i-0429f48424b7852b-0">
              Herr talman! Morgan Johansson har förtjänstfullt tagit upp problemet
              med barnsjukvården i Lund. Jag skulle också vilja diskutera sjukvården
              i Skåne i ett vidare perspektiv.
            </seg>
            <seg xml:id="i-6951550d88aa3f9c-0">
              Morgan Johansson och jag hade en interpellationsdebatt med socialministern
              precis före jul. Där tog vi upp de problem som finns i Skåne.
              Tyvärr har ingenting blivit bättre sedan den 19 december utan
              snarare tvärtom. Situationen är katastrofal. Något som dock har
              ändrats är att det tidigare inte har varit en offentlig debatt,
              utan man har gjort alla besparingar och omorganisationer i skymundan,
              men nu börjar det bli en offentlig debatt. Det är bra.
            </seg>
            <seg xml:id="i-4153a8c033867e98-0">
              För någon vecka sedan, söndagen den 17 mars, var tusentals människor
              i Skåne ute och protesterade på olika håll och kanter mot den
              förda politiken gällande sjukvården. I Malmö, där jag själv var
              med, var det 1 000 människor som demonstrerade.
            </seg>
            <seg xml:id="i-685cb4fbb79ab067-0">
              Jag tycker inte att statsrådet tar det här ordenligt på allvar.
              Det här är en nationell fråga. Man måste se att det finns en mycket
              stor risk att skåningar och Malmöbor inte får en likvärdig vård
              när man jämför med andra delar av landet. Jag tycker att statsrådet
              skulle engagera sig i det.
            </seg>
            <seg xml:id="i-e422f1670fc2607c-0">
              Som vi tog upp förra gången har det kommit otroligt allvarlig
              kritik. Socialstyrelsen har kopplat samman fem dödsfall på Skånes
              universitetssjukhus med bristen på vårdplatser. Trots detta försvinner
              nu ytterligare 140 vårdplatser i Malmö.
            </seg>
            <seg xml:id="i-f691d12206b7a10c-0">
              För några veckor sedan var jag på studiebesök på SUS i Malmö.
              Personalen går på knäna. Personalen mår fruktansvärt dåligt. Jag
              vill uppmana statsrådet att göra likadant, att bege sig ut i verkligheten,
              att komma ned till Skåne, att besöka sjukhuset och gå runt på
              avdelningarna och prata med personalen. Det är anställningsstopp.
              Man klarar inte av situationen längre.
            </seg>
            <seg xml:id="i-eb356265eeb4f8dc-0">
              Det är, som sagt, väldigt många som protesterar. Den skånska
              läkarföreningen säger att budgeten, med de här besparingarna,
              utgör en ren fara för patientsäkerheten. Arbetsmiljöverket har
              också kritiserat och säger så här: Man utnyttjar sin personal
              så pass radikalt att i slutändan skapar man sina egna patienter.
            </seg>
          </u>
          <note xml:id="i-b647c678ecac1d87-0">
            54 professorer vid medicinska fakulteten vid Lunds universitet
            och Skånes universitetssjukhus i Malmö samt prefekter vid Malmö
            högskola och Malmö Läkareförening protesterar och kritiserar den
            flyttkarusell som nu pågår mellan sjukhusen. De skriver: I slutändan
            leder det till en fragmentarisering och allmän försvagning såväl
            i Malmö som i Lund.
          </note>
          <u who="marie_granlund_b3d0da" prev="cont" xml:id="i-62a8d2ab50dcf9ea-0">
            <seg xml:id="i-fcd0a6288b05a027-0">
              Strålbehandlingen flyttas till Lund, och ca 1 200 cancersjuka,
              infektionskänsliga patienter ska transporteras till Lund från
              Malmö. Är inte skåningar och Malmöbor värda en bättre vård? Det
              är min fråga till socialministern.
            </seg>
          </u>
          <note type="speaker" xml:id="i-5c1d5dc7c19836f2-0">
            Anf. 34 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-6d7e3d0a334709ea-1">
            <seg xml:id="i-a123add26a9c0c52-0">
              Herr talman! Jag reser runt väldigt mycket och besöker landstingsverksamheter.
              Jag gör det i regel en dag i veckan. Den här veckan har jag varit
              i Blekinge, och jag har varit i Sörmland. Jag har tittat på väldigt
              mycket verksamhet av skiftande kvalitet.
            </seg>
            <seg xml:id="i-304940a9d73fb6a7-0">
              I många sammanhang sägs det ibland så många gånger att det börjar
              låta som en klyscha att personalen är den viktigaste resursen.
              Det gäller i allra högsta grad när det handlar om sjukvård. Utan
              kompetent personal står vi oss slätt i varje avseende. Det handlar
              om personer som är välutbildade, empatiska, engagerade och förmår
              att göra sina insatser i en sådan struktur och på en arbetsplats
              där arbetet är välorganiserat.
            </seg>
            <seg xml:id="i-9fda1135e2d5ae61-0">
              Den svenska hälso- och sjukvården är i nästan varje avseende
              den bästa i världen eller bland de bästa i världen. Vi är fantastiskt
              duktiga när det gäller de medicinska prestationerna.
            </seg>
            <seg xml:id="i-668f412b55854aa7-0">
              I Skåne råder just nu en förhandlingssituation. Den förhandlingen
              äger rum mellan parterna. Det är inte regeringens förhandling.
            </seg>
            <seg xml:id="i-3b2666b2ad569752-0">
              Morgan Johansson och Marie Granlund säger att vi har rikssjukvården.
              Ja, vi har rikssjukvården. Det är ett fenomenalt stort förtroende
              som tilldelas vissa enheter i landet. När vi upplever att vi inte
              har råd eller möjlighet att upprätthålla spetskompetens på varje
              område kan vissa enheter få förtroendet att utföra en viss typ
              av vård som kräver en viss mängd patienter för att man ska kunna
              upprätthålla skickligheten. Skåne har till exempel fått det när
              det gäller hjärtbarn. Det är ett förtroende som Skåne har fått.
            </seg>
            <seg xml:id="i-a8716cb2c263bdce-0">
              Det finns mekanismer för hur man följer upp detta. Det finns
              tillsynsverksamhet, och det är Socialstyrelsen som svarar för
              tillsynen och som mycket noggrant följer det som inträffar. Verksamheten
              är villkorad, och det innebär att om den skulle äventyras genom
              att en verksamhet i Skåne eller, i det här fallet, Västra Götaland
              inte håller måttet riskerar man att tappa den verksamheten och
              att någon annan får det förtroendet i stället. Men vi vet att
              det är stora omställningstider i ett sådant sammanhang.
            </seg>
            <seg xml:id="i-d74ff98edfb4e3a9-0">
              Det finns alltså en ordning för detta, men ingen ska tro att
              jag är okänslig eller overksam i det här sammanhanget. Att känna
              den här osäkerheten är självfallet något som gnager på personalen
              varje enskild dag. Det gnager på människor i omgivningen, på arbetskamrater
              som inte direkt befinner sig i den här situationen själva och
              inte minst på alla patienter i Skåne, barnens föräldrar och de
              barn från andra delar av landet som är berörda och beroende av
              en väl fungerande verksamhet.
            </seg>
            <seg xml:id="i-126e51fb6fde720d-0">
              Därför är det självklart angeläget att man får en lösning på
              den här frågan så snart som möjligt så att man kan räta ut frågetecken,
              skapa lugn och arbetsro och den trygghet som krävs för att den
              här verksamheten ska fungera på bästa möjliga sätt. Jag litar
              på att man kommer att kunna hantera den här situationen i Skåne.
              Om någonting annat skulle vara för handen har vi mekanismer för
              att ta hand om det också.
            </seg>
          </u>
          <note type="speaker" xml:id="i-f447cb2426a4bf70-0">
            Anf. 35 MORGAN JOHANSSON (S):
          </note>
          <u who="morgan_johansson_2143dc" xml:id="i-7e3df8e4296204a3-1">
            <seg xml:id="i-59078fabd6613025-0">
              Herr talman! Du har faktiskt verktyg, Göran Hägglund. Du är statsråd
              i Socialdepartementet och den högsta ansvariga för sjukvården
              i landet, och jag skulle vilja säga att du har ett särskilt ansvar
              för att rikssjukvården fungerar. Det ansvaret måste du ta. Du
              har olika verktyg dels via statsrådsposten, dels som ordförande
              i ett av de partier som styr Region Skåne och som sitter i den
              andra förhandlingssitsen gentemot sjuksköterskorna. Du har alla
              möjligheter att försöka påverka detta. Jag tycker att du ska ta
              de möjligheterna. Du kan inte bara stå här som en Pilatus, två
              dina händer och säga att det är någon annans fel. Det går inte.
            </seg>
            <seg xml:id="i-e733ba7bb20fd7b8-0">
              Sjuksköterskorna gör sin sista arbetsdag den 26 april. De begär
              inte guld och gröna skogar. Det handlar inte om det. Det enda
              de begär är att inte få sämre villkor. Det enda de begär är att
              få fortsätta att bedriva sitt arbete i lugn och ro med sin unika
              professionalism på det sätt som de har gjort i decennier. Det
              enda de begär är att inte få sämre villkor.
            </seg>
            <seg xml:id="i-bdab650ee1afd615-0">
              Vi vet vad effekten blir om inte den frågan löses. Då kommer
              den här verksamheten att skadas på ett sätt som innebär att det
              inte alls är säkert att man kan bygga upp den igen.
            </seg>
            <seg xml:id="i-ebc51688dbeb940a-0">
              I den skrivelse som har gått från Region Skåne till Socialstyrelsen
              säger man att förhoppningsvis kan en del av barnen från övriga
              landet behandlas i Göteborg i stället. Det vet vi inte. Den som
              är ansvarig på Socialstyrelsen säger att det inte är säkert att
              de kommer att kunna få plats där. Förhoppningsvis kommer man att
              kunna rekrytera ny personal i Lund på ett sådant sätt att man
              kan säkerställa kvaliteten, men det är inte alls säkert. Erfarenheten
              av denna typ av högspecialiserad vård är att det tar decennier
              att bygga upp den kompetens som behövs.
            </seg>
            <seg xml:id="i-70f27dea1730187f-0">
              Det är som sagt en akut situation. Den 26 april är sista arbetsdagen.
              Vi vet också att de håller på att förhandla just nu medan vi talar.
              Det är oerhört viktigt att denna fråga löses. Det finns all anledning,
              tycker jag, att från statsmaktens sida se till att de som är ansvariga
              på politisk nivå i Region Skåne inte bara kan få lov att schabbla
              bort en sådan extremt viktig nationell resurs som det faktiskt
              är vi talar om.
            </seg>
            <seg xml:id="i-9312aa1ef737d385-0">
              Jag fick inget riktigt svar under de fyra minuter som Göran Hägglund
              talade det verkade mest som om han pratade bort fyra minuter men
              han har en chans till på sig, och jag skulle återigen vilja att
              han redogör för vilka åtgärder han tänker vidta för att den här
              situationen ska lösas.
            </seg>
            <seg xml:id="i-86ece44176acf1fb-0">
              Vi hörde i inledningen av hans senaste inlägg att han är mycket
              ute och reser och träffar mycket folk. Det är ju bra det. I så
              fall skulle han kanske kunna passa på att ta en avstickare också
              till Skåne och träffa de sjuksköterskor, läkare och undersköterskor
              som jobbar på barnintensiven och som nu har en väldigt svår situation.
            </seg>
            <seg xml:id="i-4a55a9c19ed38c17-0">
              Är han beredd att ta det initiativet? Det tror jag skulle kunna
              innebära att de regionpolitiker, hans egna partivänner, som nu
              inte har brytt sig om frågan kanske får upp ögonen för hur pass
              viktigt detta är. Det är en sådan åtgärd som Göran Hägglund faktiskt
              skulle kunna vidta. Nästa gång du är ute och far, åk då en runda
              också till Skåne och engagera dig i den här frågan! Detta är som
              jag har sagt en nationell fråga. Det är en nationell resurs, och
              då kräver jag också att regeringen tar sitt nationella ansvar.
            </seg>
          </u>
          <note type="speaker" xml:id="i-71e4c18eb11b62eb-0">
            Anf. 36 MARIE GRANLUND (S):
          </note>
          <u who="marie_granlund_b3d0da" xml:id="i-9f57846955f440f5-0">
            <seg xml:id="i-25d505f7c4b67454-0">
              Herr talman! Skönt att det har blivit lugnt i kammaren så att
              det går lättare att föra en diskussion här, för det här är väldigt
              viktiga frågor, skulle jag vilja säga till socialministern.
            </seg>
            <seg xml:id="i-f3d0f7806f55e81c-0">
              Jag tycker att socialministern, om han nu är ute och reser mycket,
              skulle åka till Skåne, dels i egenskap av partiordförande för
              att prata med sina borgerliga kolleger och sitt parti där nere.
              Det handlar faktiskt om liv och död nu. Det är det som Socialstyrelsen
              säger, att fem dödsfall kan bero på brist på vårdplatser och en
              väldigt dålig organisation. Dels tycker jag att statsrådet skulle
              göra det för att han är socialminister. Om inte sjukvårdsministern
              har någon som helst uppgift i det här är det ju en möjlig besparingspotential
              i regeringen.
            </seg>
            <seg xml:id="i-333d015ca4cfc1d6-0">
              Det är regeringens egna myndigheter som utfärdar svidande kritik.
              Det handlar om Socialstyrelsen, det handlar om Arbetsmiljöverket,
              det handlar om Justitiekanslern, som har väckt ett ärende för
              att personer som protesterar utsätts för repressalier, det handlar
              om Läkarföreningen, det handlar om Vårdförbundet, det handlar
              om Kommunal och det handlar om medborgarna i Skåne. Och statsrådet
              kan inte ens säga att det är någonting som inte står rätt till.
            </seg>
            <seg xml:id="i-83775752cb810374-0">
              Statsrådet vågar inte stå här i talarstolen och säga det som
              hälso- och sjukvårdslagen har som portalparagraf, att alla ska
              ha rätt till en likvärdig vård. Statsrådet kan inte säga att skåningar
              och de i den valkrets som jag kommer från, Malmöborna, har en
              likvärdig vård. Jag tycker att statsrådet skulle kunna svara på
              det. Ja eller nej, så svårt är det inte. Får man en likvärdig
              vård när regeringens myndigheter protesterar för fullt mot den
              förda politiken i Skåne?
            </seg>
            <seg xml:id="i-abce4eebffeb3724-0">
              Statsrådet skrattar. Jag tycker att det är för allvarligt för
              det.
            </seg>
          </u>
          <note type="speaker" xml:id="i-287d648479a20d41-0">
            Anf. 37 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-6d7e3d0a334709ea-2">
            <seg xml:id="i-15cc4ee36d63ee74-0">
              Herr talman! Marie Granlund ger sig in på ett resonemang som
              jag tycker att hon borde hålla sig för god för. Självklart är
              det så att befintlig lagstiftning gäller. Alla människor i Sverige
              har rätt till en jämlik vård. Det här är en av de prioriterade
              uppgifterna som vi arbetar med varje dag för att säkerställa att
              de skillnader som vi ser kan motverkas, brytas ned och tas bort
              så att alla behandlas på samma sätt vare sig vi bor i Skåne eller
              Norrbotten, vare sig vi är kvinnor eller män, vare sig vi har
              en svensk bakgrund eller en invandrarbakgrund, oavsett sexuell
              läggning, ålder, precis allting. Alla har rätt till en jämlik
              vård. Det borde inte behöva ifrågasättas i den här kammaren över
              huvud taget.
            </seg>
            <seg xml:id="i-885a97ba7f996e16-0">
              Det finns skillnader som är omöjliga att motivera och förklara
              varför de finns där, men det är ett hårt arbete som utförs av
              tusentals människor dagligen i vården för att försöka få bort
              de skillnader som finns.
            </seg>
            <seg xml:id="i-96ceacda5425d457-0">
              Både Morgan Johansson och Marie Granlund är mycket erfarna politiker,
              men de begär mot bättre vetande ingripande från den nationella
              nivån på områden som man vet är den regionala nivåns ansvar. Här
              finns förhandlingssituationer där saker och ting sannolikt inte
              skulle förbättras genom att den nationella nivån ger sig in i
              dem. Här finns också, som Morgan Johansson med bakgrund i konstitutionsutskottet
              också är bekant med, den kommunala självstyrelsen, som handlar
              om att det är regionen som organiserar vården.
            </seg>
            <seg xml:id="i-7f3fe5c7c1858625-0">
              Finns det då skäl att göra någonting från den nationella nivån?
              Ja, och det görs dagligdags. De instrument som vi har för att
              se till att vi upprätthåller den höga nivå som vi ska ha på den
              svenska hälso- och sjukvården är ju våra myndigheter. Jag redogjorde
              i mitt inledande svar för myndigheternas kontroll och villkoren
              för att bedriva rikssjukvård. Det är inte så att vem som helst
              får göra det. Det är inte så att man kan bete sig hur som helst
              och behålla den. Här sker det hela tiden en granskning. Men det
              ska ske utifrån den lagstiftning som riksdagen har fattat beslut
              om.
            </seg>
            <seg xml:id="i-290ca5029da7ab46-0">
              Jag tycker att det är otroligt betydelsefullt att man så snabbt
              som möjligt kan nå en överenskommelse mellan parterna. Det här
              är viktigt för personalen, men framför allt är det viktigt för
              patienterna, vare sig de bor i Skåne eller är beroende av den
              nationella funktion som Skåne utgör i det här fallet.
            </seg>
            <seg xml:id="i-074fecc7b863ec82-0">
              Bara oron i sig är ett problem. Även om man skulle lösa problemet,
              vilket vi hoppas, är den oro som har uppstått förstås ett bekymmer
              i sammanhanget. Det är jättemånga som påverkas. Det är klart att
              arbetsglädjen hos personalen dras in genom det som pågår, och
              de barn och inte minst föräldrar som har barn som är beroende
              av att det här fungerar påverkas väldigt mycket. Därför är det
              angeläget. Men ansvaret ska ligga där det ska ligga. Vi har funktioner
              för att följa upp det här hela tiden, och om det krävs har vi
              självklart en beredskap för att gripa in.
            </seg>
          </u>
          <note type="speaker" xml:id="i-14635f5cbe4ad5a1-0">
            Anf. 38 MORGAN JOHANSSON (S):
          </note>
          <u who="morgan_johansson_2143dc" xml:id="i-7e3df8e4296204a3-2">
            <seg xml:id="i-21402b564fc4ff6c-0">
              Herr talman! Göran Hägglund kallar mig för en erfaren politiker.
              Det får man väl vara efter 15, snart 16 år i riksdagen. Jag vet
              ju så pass mycket att det inte står någonstans i kommunallagen
              eller i något av konstitutionsutskottets utlåtanden, inte heller
              någonstans i regeringsformen eller någonstans i våra övriga grundlagar
              att det är förbjudet för socialministern att besöka Skåne. Det
              står det inte.
            </seg>
            <seg xml:id="i-87050382d7dffec3-0">
              Jag vet ju, det är ju det jag far efter, att det finns möjligheter
              för socialministern att engagera sig i den här frågan om han bara
              vill och om han bara utnyttjar de verktyg som står till hans förfogande,
              både som socialminister och som partiordförande i ett av de partier
              som ju styr Skåne. Han har formella vägar att gå. Han har informella
              vägar att gå. Han kan engagera sig i denna fråga.
            </seg>
            <seg xml:id="i-3066733dee093b05-0">
              Frågan är då: Varför ska han göra det? Dels för att han bär det
              yttersta ansvaret för hur sjukvården fungerar i Sverige, dels
              för att han har ett ännu större ansvar, menar jag, för det som
              är rikssjukvård. Om detta inte löses kommer det faktiskt att påverka
              hela Sverige, till och med utanför Sveriges gränser genom det
              avtal som finns med Island. Island är ett sådant litet land att
              de inte har möjlighet att själva ha den här kompetensen. Därför
              har de avtalet med Lund. Om detta kapsejsar, om detta inte fungerar
              kommer det att ta åratal att bygga upp en ordentligt fungerande
              kompetens igen.
            </seg>
            <seg xml:id="i-3a6b95c912247328-0">
              Hade jag varit i socialministerns kläder skulle jag inte ha gömt
              mig bakom det kommunala självstyret som någon slags argumentation,
              utan använt mig av de både formella och informella möjligheter
              som finns. Det första som han kanske skulle ha kunnat göra är
              faktiskt att ta kontakt med de människor som berörs, de anställda
              på barnintensiven, de som i dag, just nu, upplever en väldigt
              svår situation.
            </seg>
            <seg xml:id="i-0e37725bc493adeb-0">
              Använd de instrument du har, socialministern! Gör vad du kan!
              Det är det enda vi begär från oppositionens sida.
            </seg>
          </u>
          <note type="speaker" xml:id="i-d564643f2ba61711-0">
            Anf. 39 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-6d7e3d0a334709ea-3">
            <seg xml:id="i-44ac0d58216f108a-0">
              Herr talman! Den diskussion som vi för här hör naturligtvis i
              mycket stor utsträckning hemma i Region Skåne. Den del som handlar
              om rikssjukvården är en nationell fråga. Därför är det angeläget
              att vi hela tiden följer det som inträffar i Skåne, håller oss
              informerade och har en beredskap för olika utfall i sammanhanget.
            </seg>
            <seg xml:id="i-311e394684cade15-0">
              Min förhoppning är att parterna snabbt ska komma överens. Jag
              tror inte att det om man i ett sådant läge kommer nedfarande från
              den högre nivån med nödvändighet förenklar en överenskommelse.
              Vilka kontakter jag har med olika parter i sammanhanget håller
              jag för mig själv, men det är angeläget att man når en lösning.
              Det är viktigt för framför allt barnen och deras föräldrar, så
              att de får vård och kan känna sig trygga med att få vården. Det
              är angeläget för personalen och för förtroendet för hälso- och
              sjukvården i Region Skåne och alla andra delar av landet där vi
              är beroende av att verksamheten fungerar. Man ska hantera det
              förtroende man har fått för rikssjukvården för inte minst de barn
              som har svåra sjukdomar som påverkar deras dagliga liv.
            </seg>
            <seg xml:id="i-baacd6463317e67c-0">
              Jag vill ändå säga tack till Morgan Johansson och Marie Granlund
              för diskussionen. Den är av yttersta vikt. Vi har här en resurs
              som vi har all anledning att vara fantastiskt stolta över att
              den finns. De utför närmast underverk varje vecka i verksamheten,
              och vi vill att den så snabbt som möjligt ska vara på fötter och
              i full fart igen.
            </seg>
          </u>
          <note xml:id="i-7e60bcd0393b481f-4">
            Överläggningen var härmed avslutad.
          </note>
          <note xml:id="i-77d15801ce73b4a3-0">
            10 § Svar på interpellation 2012/13:298 om ekonomiska skillnader
            mellan kvinnor och män
          </note>
          <note type="speaker" xml:id="i-9d3e16e352cba822-0">
            Anf. 40 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-12">
            <seg xml:id="i-43d7a253bd9c889d-0">
              Herr talman! Hannah Bergstedt har frågat mig genom vilka insatser
              jag avser att förbättra kvinnors ekonomiska situation och om jag
              avser att införa nya steg i jobbskatteavdraget.
            </seg>
            <seg xml:id="i-8384ea8a17103bb9-0">
              Målet för den ekonomiska jämställdhetspolitiken är att kvinnor
              och män ska ha samma möjligheter och villkor i fråga om utbildning
              och betalt arbete som ger ekonomisk självständighet livet ut.
              Regeringen har därför fört en politik för att stärka arbetslinjen
              och sänka trösklarna in på arbetsmarknaden. Jobbskatteavdraget
              och förändringarna i sjuk- och arbetslöshetsförsäkringarna bedöms,
              i synnerhet för kvinnor, öka arbetsutbudet, sysselsättningen och
              de disponibla inkomsterna. När ekonomin tillåter är det min ambition
              att ytterligare förstärka jobbskatteavdraget.
            </seg>
            <seg xml:id="i-ecc79e78623b96c0-0">
              Regeringen har också genomfört en rad åtgärder som i synnerhet
              gynnar kvinnor med svag ekonomi: höjt flerbarnstillägg, höjt bostadsbidrag,
              höjd grundnivå i föräldraförsäkringen samt höjt bostadstillägg
              och sänkt skatt för pensionärer. Sammantaget har regeländringarna
              sedan regeringen tillträdde gynnat kvinnors inkomster mer än mäns
              och kommer på sikt att medföra att de ekonomiska skillnaderna
              mellan könen minskar.
            </seg>
          </u>
          <note type="speaker" xml:id="i-0cbb15182affa197-0">
            Anf. 41 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-b612a6a5433be2de-3">
            <seg xml:id="i-546072a25a70e7be-0">
              Herr talman! För att vi inte ska blanda äpplen och päron i debatten
              vill jag börja med att säga att lönegapet mellan män och kvinnor
              har minskat sedan 00-talet, även om det är marginellt särskilt
              i ett perspektiv från mätningarna 1994 då förändringen låg på
              omkring 2 procent. Men den här debatten handlar inte om lönerna
              utan om inkomstskillnaderna.
            </seg>
            <seg xml:id="i-fefc9e6fd935de4a-0">
              Skillnaderna mellan mäns och kvinnors inkomster har när man blickar
              långt bakåt minskat ända fram till nu, men nu har skillnaderna
              ökat. Låt oss titta lite grann på vad som har hänt och se vilka
              orsakerna är. Varför är kvinnors inkomster mindre än mäns? För
              det första har kvinnor lägre löner. För det andra arbetar kvinnor
              i högre grad deltid. För det tredje tar kvinnor en större del
              av ansvaret för familj, både barn och gamla. För det fjärde är
              kvinnor i högre utsträckning sjuka. Så långt tror jag att ministern
              och jag kan vara överens.
            </seg>
            <seg xml:id="i-8ff05543cc32179a-0">
              Jag tänkte gå vidare och titta lite grann på de förslag som regeringen
              talar om i fråga om inkomstutvecklingen. Kvinnor är i högre grad
              föräldralediga, och vård av barn är också ett område där kvinnorna
              tar ut mer tid. Sådant påverkar löneutvecklingen i stort. I det
              sammanhanget lyfter regeringen fram reformen om jämställdhetsbonusen.
              Statistiken från Inspektionen för socialförsäkringen visar att
              bonusen har gett liten eller ingen effekt alls.
            </seg>
            <seg xml:id="i-cb9e7f16dd20cf25-0">
              Kvinnor arbetar i högre utsträckning deltid och utför mer av
              det obetalda hemarbetet. Kommunal, som sluter avtal i den bransch
              som många kvinnor jobbar inom, varnar för att antalet visstidsanställningar
              har ökat. Det visar inte statistiken över hel- och deltid.
            </seg>
            <seg xml:id="i-6ce7325f58394f2e-0">
              Antalet kvinnor som frivilligt går ned i deltid har ökat, en
              konsekvens av att många kvinnor väljer att stanna hemma i större
              utsträckning för att ta hand om gamla och barn när de tycker att
              samhällsservicen inte riktigt räcker till.
            </seg>
            <seg xml:id="i-e934a163dccec64d-0">
              Kvinnor blir sjukare i högre utsträckning. Förändringen av sjukförsäkringen
              har gjort att färre omfattas av den. 70 procent av dem som utförsäkrats
              är kvinnor, vilket inte främst gjort kvinnor mer anställbara eller
              friskare utan bara fattigare. Andelen kvinnor som hamnar i försörjningsstöd
              är i dag större än män. Alltså hamnar kvinnor med lägre inkomst
              ännu längre bort från arbetsmarknaden, tvärtemot regeringens ambition.
            </seg>
            <seg xml:id="i-2a6b60e6bcadaefe-0">
              Jag är helt övertygad om att finansministern är medveten om att
              kostnaderna för jobbskatteavdraget är ungefär desamma som kostnaderna
              för försämringen av våra försäkringssystem. Omfördelningen har
              lett till ökade inkomstskillnader men har inte gjort kvinnor friskare,
              mer anställbara eller mer jämställda i hem och familj de faktorer
              som påverkar både inkomst och löneutveckling mest. Regeringens
              omfördelning har lett till att inkomstskillnaden mellan män och
              kvinnor för första gången på länge har ökat, och det är kvinnorna
              som får betala priset och bära ansvaret för detta hela vägen fram
              till pension.
            </seg>
            <seg xml:id="i-c57366f125bb09c6-0">
              Tycker Anders Borg att det är rimligt att det är kvinnorna som
              ska stå för priset för omfördelningen? Om inte, vilka är förslagen
              för att ändra utvecklingen?
            </seg>
          </u>
          <note type="speaker" xml:id="i-0dcf89c70f92fbf9-0">
            Anf. 42 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-cafcafc66714dd08-0">
            <seg xml:id="i-5b36fd6d0ea25441-0">
              Herr talman! Människors utbildnings- och yrkesval är fria. Det
              är en privatsak vad man väljer att utbilda sig till och vilken
              karriär man gör. Men valen får konsekvenser på lönen, livsinkomsten
              och pensionen. Samtidigt vet vi att när vi diskuterar löneskillnader
              mellan könen är det just valet av utbildning som lyfts fram som
              den enskilt viktigaste förklaringen till varför det uppstår ekonomiska
              skillnader längs med vägen för kvinnor och män.
            </seg>
            <seg xml:id="i-8c0a9e80227ff404-0">
              Varför väljer män och kvinnor olika i arbetslivet? Svaret är
              att ingen säkert vet detta. Med tanke på i hur många decennier
              vi i Sverige livligt har diskuterat och debatterat bristerna i
              jämställdheten, inte minst löneskillnaderna volymnivån har varit
              högst på vänsterkanten och den socialdemokratiska kanten är det
              märkligt att ingen tidigare regering än alliansregeringen har
              tagit initiativ till att ta reda på svaret. Det har man gjort
              genom att tillsätta Delegation för jämställdhet i arbetslivet.
              Den tillsattes 2011 och leds av Hannah Bergstedts partikamrat
              Mikael Sjöberg, tidigare statssekreterare i regeringen Persson.
            </seg>
            <seg xml:id="i-a714f86478c06363-0">
              En av delegationens allra viktigaste uppgifter är att ta reda
              på vilka omständigheter, till exempel deltidsarbete, val av utbildning,
              uttag av föräldraförsäkring eller oavlönat arbete i hemmet, tillsammans
              eller enskilt, ligger till grund för de ännu oförklarade löneskillnaderna.
              Därmed kan vi hitta ett svar på frågan om de ekonomiska skillnaderna
              mellan könen i alla lägen är osakliga och diskriminerande. Det
              vet vi inte än i dag.
            </seg>
            <seg xml:id="i-e991fb098c9af3a7-0">
              Min fråga, herr talman, till Hannah Bergstedt är hur hon ser
              på denna delegations arbete. Behövs det en sådan här kartläggning,
              eller vet Hannah Bergstedt redan i dag varför kvinnor väljer som
              de gör, med den ekonomiska skillnad som det blir mellan könen?
            </seg>
          </u>
          <note type="speaker" xml:id="i-ed730c038eedd4ea-0">
            Anf. 43 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-13">
            <seg xml:id="i-849fefe4fd37fbd5-0">
              Herr talman! Det kan finnas skäl att titta igenom resultaten
              på jämställdhetsområdet. Hannah Bergstedt nämner att det har skett
              förbättringar när det gäller kvinnors andel av mäns månadslöner.
            </seg>
            <seg xml:id="i-2d6c46651713e545-0">
              Ja, vi ska dock komma ihåg att det är en sanning med modifikation.
              Under de socialdemokratiska åren skedde det ingen sådan förbättring.
              När regeringen Carlsson som sedan blev Persson tillträdde var
              kvinnors löner 84 procent av männens. När sedermera regeringen
              Persson avgick var de 84 procent. Sedan dess har de ökat till
              86 procent. Det har alltså skett förbättringar i jämställdheten.
            </seg>
            <seg xml:id="i-addd4dca92b9ae08-0">
              Det kanske vore klädsamt att påpeka att det är under alliansregeringen
              som jämställdheten har ökat medan den stod och stampade under
              den socialdemokratiska perioden. Samma sak gäller arbetskraftsdeltagandet.
              Det sjönk under de socialdemokratiska åren och har nu ökat. Det
              är samma sak när det gäller andelen som arbetar heltid. Den sjönk
              20022006, och den har nu ökat.
            </seg>
            <seg xml:id="i-3b19ba99db56854f-0">
              Vad beror det på att jämställdheten har förbättrats? Jo, det
              beror på att jämställdhet handlar i oerhört stor utsträckning
              om att delta på arbetsmarknaden. Det handlar om att det ska löna
              sig att arbeta och vara på arbetsmarknaden. Det är då vi får kvinnor
              i arbetslivet, och det är då vi ser att jämställdheten ökar.
            </seg>
            <seg xml:id="i-5b16b2a831a8a7e8-0">
              Detta gäller i synnerhet för kvinnor med lite lägre inkomster.
              Det är alltså särskilt dem som jobbskatteavdraget har riktat sig
              till, där de stora skattesänkningarna ligger och där marginalskatten
              har sjunkit. Då blir det fler som söker arbete, det blir fler
              som går in från halvtid till heltid och det blir fler som arbetar.
            </seg>
            <seg xml:id="i-f8de9c3eb2585224-0">
              Den här interpellationen gäller jobbskatteavdraget. Nu får vi
              veta att det har varit en omfördelning, att det har ökat inkomstskillnaderna
              och att det är kvinnor som har fått betala. Jag har tre frågor
              till Hannah Bergstedt.
            </seg>
            <seg xml:id="i-0fa875f26cc24564-0">
              Kommer Hannah Bergstedt att hålla detta anförande på den socialdemokratiska
              riksdagsgruppen så att hon kan korrigera Stefan Löfven när han
              säger att han vill behålla ett femte jobbskatteavdrag och de fyra
              första? Det finns en utmärkt möjlighet för Hannah Bergstedt att
              lägga fast sin hållning på den socialdemokratiska partikongressen.
              Kommer hon att hålla detta anförande där och upplysa Stefan Löfven
              om att den politik han talar om är en omfördelning, ökar inkomstskillnaderna
              och får betalas av kvinnorna?
            </seg>
            <seg xml:id="i-96c1a076048a5127-0">
              Har Hannah Bergstedt inte upplyst Stefan Löfven om de här förhållandena?
              Det verkar väldigt märkligt att vi i tidningarna ser att Stefan
              Löfven accepterar inte bara de fyra första utan också det femte
              jobbskatteavdraget. Jag företräder ett parti som vill gå vidare.
              Kan vi få ett besked från Hannah Bergstedt och Stefan Löfven:
              Ska de sjätte, sjunde och åttonde stegen sedan också godkännas?
              Kan vi då få veta det nu, eller ska vi få veta det när de är genomförda?
            </seg>
            <seg xml:id="i-61183f8eb8aea521-0">
              Och framför allt: Kommer Hannah Bergstedt att hålla sitt anförande
              på riksdagsgruppen och partikongressen så att hon kan se till
              att upplysa Stefan Löfven om att det han förordar är någonting
              som ökar inkomstskillnaderna och som får betalas av kvinnorna?
            </seg>
          </u>
          <note type="speaker" xml:id="i-36785e00855d1d2d-0">
            Anf. 44 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-b612a6a5433be2de-4">
            <seg xml:id="i-037b7ce1d157638e-0">
              Herr talman! Först till Maria Abrahamsson: Utbildningsnivån är
              högre bland kvinnor, och ändå tjänar de mindre. Självklart finns
              det saker som vi behöver ta reda på för att förbättra situationen.
              Men osakliga löneskillnader har bland annat lönekartläggningen
              hjälpt, och den har regeringen valt att ta bort. Vi har mycket
              att lära, absolut.
            </seg>
            <seg xml:id="i-e9328ca53b8bd936-0">
              Det är faktiskt så, Anders Borg, att lönegapet har minskat sedan
              2000-talet. Det har hänt under socialdemokratisk regering och
              under borgerlig regering. Den effekt som det hade i början, måste
              man ändå konstatera, under en regering med socialdemokratiskt
              styre som fick ta ansvar för en borgerlig regerings politik och
              rensa upp, var att kvinnorna fick betala. De får också betala
              nu. Jag tycker att det är lite magstarkt att använda det som argumentation.
            </seg>
            <seg xml:id="i-bb43d46152cd4499-0">
              Finansministern nämner jobbskatteavdraget och säger att det har
              gynnat kvinnor. Och naturligtvis: Det har gynnat dem med lägre
              inkomster. Men i kronor och ören gynnar det mest dem som tjänar
              mer. Trots de reformer som Anders Borg nämner i sitt anförande
              har inkomstskillnaderna ökat för första gången på väldigt länge.
            </seg>
            <seg xml:id="i-020fddbb98c75761-0">
              Låt oss gå tillbaka och titta på det som Anders Borg tar upp.
              Vad är det som sänker trösklarna, kan man fråga sig. Det är det
              som Anders Borg pratar om: Vägen till ökade inkomster för kvinnor
              är självklart fler arbetade timmar. Vi delar den uppfattningen
              helt och fullt. Jag tror att det är väldigt viktigt att jobba
              med den frågan. Jag skulle kunna gå så långt som att säga att
              det inte bara är rätt sak att göra utan också är lönsamt för samhället
              att satsa på jämställdhet.
            </seg>
            <seg xml:id="i-59d8212a28475bdc-0">
              Men vi delar kanske inte uppfattning om vägen dit. Det är kanske
              inte i första hand att höja lönen, även om det är en liten del
              att se till att lönen blir högre för kvinnor. Om man tittar tillbaka
              historiskt och funderar på vilka reformer det är som har hjälpt
              kvinnor ut på arbetsmarknaden, skulle jag vilja säga att den största
              och mest påverkande reformen i den frågan har handlat om att se
              till att det finns barnomsorg.
            </seg>
            <seg xml:id="i-2715d7aaabbdba62-0">
              Trots de reformer som Anders Borg nämner ökade inkomstskillnaderna.
              Av kvinnorna uppger 79 procent att de jobbar ofrivillig deltid
              och åtta timmar mer per vecka på obetald arbetstid.
            </seg>
            <seg xml:id="i-b62ea0357076a4cd-0">
              Är det inte dags att börja ha kvinnors perspektiv när man fattar
              beslut om att förbättra villkoren för kvinnors arbetskraftsdeltagande?
              Jag tror att vi måste jobba med att förbättra arbetsvillkoren,
              och använda arbetsmiljöforskningen så att man kan ta vara på viktig
              kunskap och se till att kvinnor klarar av att jobba, blir sjuka
              mindre och kan vara på arbetsmarknaden i större utsträckning än
              vad de är i dag.
            </seg>
            <seg xml:id="i-69e72c0b166013ea-0">
              Det är också viktigt att jobba med lönekartläggning. Regeringen
              har minskat den reformen avsevärt. Vi vet att den fungerade för
              att minska de osakliga löneskillnaderna, som Maria Abrahamsson
              nämnde i sitt inlägg.
            </seg>
            <seg xml:id="i-3a71f12e0df06ed6-0">
              Ett ytterligare viktigt steg på vägen är individualiserad föräldraförsäkring
              för att mäns och kvinnors uttag ska jämnas ut. Sedan är det viktigt
              att fortsätta att bygga ut barnomsorgen ytterligare och inte minst
              se till att heltid blir en rättighet. Det är några av de saker
              som jag tror är väldigt viktiga.
            </seg>
            <seg xml:id="i-427663028c0668da-0">
              Trots de reformer som vi har hört Anders Borg rada upp ökar inkomstskillnaderna.
              Då är frågan: Vad är man villig att göra när de inte har hjälpt?
            </seg>
          </u>
          <note type="speaker" xml:id="i-e395389ec26987bb-0">
            Anf. 45 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-cafcafc66714dd08-1">
            <seg xml:id="i-823d986a15a2b9fc-0">
              Herr talman! Det stämmer, Hannah Bergstedt, att kvinnor är bättre
              utbildade än män och att de många gånger får sämre lön när de
              kommer ut efter examen. Men det finns förklaringar till detta
              som är hoppingivande såtillvida att man kan göra någonting åt
              det.
            </seg>
            <seg xml:id="i-c2d522dd5316f2ee-0">
              Kvinnor har en tendens att vara onödigt blygsamma när de löneförhandlar
              och ska ha sitt första jobb. Tittar vi bara på till exempel nyutexaminerade
              civilingenjörer ser vi att det diffar nästan 2 000 kronor i månaden
              mellan männen och kvinnorna när de är helt nya och färska.
            </seg>
            <seg xml:id="i-c1854dacefe9c597-0">
              Kvinnor har en tendens att vara överutbildade för de jobb de
              söker. Det är klart att det påverkar lönen, såtillvida att de
              inte riktigt får valuta för alla de år de har tagit studielån.
              Det kan man diskutera. Samtidigt tenderar män att vara underutbildade
              och får ändå högre löner. Det kan man också diskutera. Jag är
              fullt medveten om detta.
            </seg>
            <seg xml:id="i-1bc62b023247e104-0">
              När vi talar om kvinnors löneförhandlingsteknik finns det mycket
              att göra. Där behövs det ingen lagstiftning. Vi kan alla inom
              politiken, i våra kvinnoförbund och i nätverk ta initiativ till
              att hjälpa kvinnor att bli bättre löneförhandlare. Jag skulle
              också behöva bli det, kan jag erkänna.
            </seg>
            <seg xml:id="i-e91c09d090d24a74-0">
              När det gäller lönekartläggningen är jag den första att instämma
              i att det var dumt att ta bort den kartläggning som vi hade varje
              år för att nu ha den vart tredje år. Jag tycker att det är mycket
              hoppfullt att vår nya jämställdhetsminister tydligt har deklarerat
              att hon är beredd att ändra på det, så där kan vi vara överens.
            </seg>
            <seg xml:id="i-8c97bca18862a52c-0">
              Jag ska göra en sista liten inflikning till Hannah Bergstedt,
              och det gäller kvinnligt företagande. Vi ser nu att tack vare
              RUT-reformen startas fler företag av kvinnor. Sex av tio nya RUT-företag
              startas av kvinnor. Jag tycker att det är positivt. Hannah Bergstedt
              gillar inte RUT-företag. Min fråga är: I vilka branscher tycker
              Hannah Bergstedt att kvinnor ska få jobba som egna företagare?
            </seg>
          </u>
          <note type="speaker" xml:id="i-bcfa763be38c8d18-0">
            Anf. 46 LOTTA OLSSON (M):
          </note>
          <u who="lotta_olsson_5715f3" xml:id="i-cc85507a93b12458-0">
            <seg xml:id="i-0a715daff76955f0-0">
              Herr talman! Det finns strukturella problem med arbetsmarknaden
              för kvinnor och män. Män arbetar i högre grad i branscher där
              lönerna är högre och det är möjligt att starta och driva egna
              företag. De kvinnliga branscherna är dessutom ofta offentliga
              branscher.
            </seg>
            <seg xml:id="i-f8980d2b061eba93-0">
              I de av tradition manliga branscherna är det ofta en stor andel
              småföretagare, och det ses som en självklarhet att en duktig företagare
              också kan driva företag med vinst. Så ser det inte ut i de av
              tradition kvinnliga branscherna.
            </seg>
            <seg xml:id="i-3f72c267e0f87aa0-0">
              Att tillverka och sälja förband, medicin eller sängar till ett
              vårdboende betraktas inte på samma sätt som att bedriva vård och
              omsorg. Ingen ska komma på tanken att en företagande sängtillverkare
              som levererar sängar av god kvalitet till ett vårdboende skulle
              vara en förslösare av skattemedel om företaget går med vinst.
              Läkemedelsindustrin har heller aldrig fått stå till svars för
              vinstuttag i företagen. Men om ett företag levererar bra vård
              och omsorg och går med vinst betraktas det av socialdemokratin
              som ett förslösande av skattemedel. Det är ett underligt synsätt.
            </seg>
            <seg xml:id="i-9d4bd28d34b9dc57-0">
              Så länge det bara är av tradition manliga branscher som får vara
              vinstdrivande, vilket är en nödvändighet för företagande, kommer
              också kvinnligt företagande att vara lägre än männens. Så ser
              det fortfarande ut. Antalet företagande kvinnor år 2011 var 122
              000, att jämföra med männens 293 000. Det är en värdering från
              socialdemokratin att det i branscher där kvinnor arbetar i högre
              grad än i dem där män arbetar är fult att driva vinstdrivande
              företag, trots att det skulle gå att skapa både bättre kvalitet
              och lägre priser i branscherna. Det är den värdering som gör att
              kvinnors ekonomi ligger efter männens.
            </seg>
            <seg xml:id="i-a3fb5698076d14b2-0">
              Det tar tid att förändra värderingar, men regeringen arbetar
              på, och det går definitivt åt rätt håll.
            </seg>
          </u>
          <note type="speaker" xml:id="i-1dccbfe02592179e-0">
            Anf. 47 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-14">
            <seg xml:id="i-e50c4e9d23e583f8-0">
              Herr talman! Jag vill gå in i debatten om vad som har hänt med
              kvinnors lön uttryckt som andel av männens lön. Den låg på 84
              procent när den socialdemokratiska regeringen tillträdde. Den
              låg kvar på 84 procent när den socialdemokratiska regeringen slutade.
              Under vår tid har den alltså ökat.
            </seg>
            <seg xml:id="i-0260fced04ef5981-0">
              Det skedde ingen förbättring under de socialdemokratiska åren,
              utan jämställdheten stod stilla. Sedan är det naturligtvis riktigt
              som påpekats att jämställdheten försämrades under 1990-talet,
              men det faktum att det sedan inte sker någon förbättring som visar
              en tendens till ökad jämställdhet under socialdemokratiskt regeringsinnehav
              är besvärande. Det är precis lika besvärande som att inkomstspridningsmåttet
              ökade under den socialdemokratiska tiden, att förmögenhetskoncentrationen
              förstärktes och att utanförskapet växte. Allt detta har att göra
              med att man misslyckades med arbetslinjen, och det är där som
              skiljelinjen går.
            </seg>
            <seg xml:id="i-c5d2cd5833787b5d-0">
              Det är inte vi som har uppfunnit jobbskatteavdraget. Det är en
              skatteidé som Bill Clinton införde i USA just för att man genom
              sänkta skatter för dem som tjänade minst skulle få tillbaka kvinnor
              och andra till arbetsmarknaden. Man skulle uppmuntra människor
              som hade kommit in på arbetsmarknaden att gå från halvtid till
              längre deltider och heltid. Det var den idé som Tony Blair gjorde
              till hörnstenen av sin ekonomiska politik.
            </seg>
            <seg xml:id="i-d30936c541651e02-0">
              Mot den bakgrunden är det en mycket relevant frågeställning.
              Om vi i tidningarna läser att Stefan Löfven tycker att det första
              jobbskatteavdraget är mycket bra, att det andra jobbskatteavdraget
              är väldigt bra, att det tredje jobbskatteavdraget är förträffligt,
              att det fjärde jobbskatteavdraget är välbehövligt och att det
              femte jobbskatteavdraget är viktigt att behålla, reser det frågan
              till Hannah Bergstedt med anledning av hennes interpellation:
              Har hon talat med sin partiledare?
            </seg>
            <seg xml:id="i-b096adc68e98e777-0">
              Varför håller hon sitt anförande i kammaren till mig? Det hade
              ju varit mer lämpligt för Hannah Bergstedt att förbereda ett tal
              till kongressen: Kära kongressdeltagare! Jag har ett viktigt budskap
              jag vill yrka bifall till min motion om att avskaffa jobbskatteavdraget.
              Det hade varit ett begripligt och fullt fungerande anförande utifrån
              Hannah Bergstedts utgångspunkter. Jag skulle välkomna det. Jag
              är övertygad att om Socialdemokraterna går emot jobbskatteavdraget
              förlorar de val.
            </seg>
            <seg xml:id="i-49faea2f8714399d-0">
              Vanliga människor som sätter sig i bilen och åker till jobbet
              har fått en månadslön extra per år. Det har aldrig inträffat tidigare
              att de har fått en så stor lättnad som detta innebär. Det är klart
              att de uppskattar det. Människor tycker om att ha en möjlighet
              att styra över sitt eget liv genom eget arbete. De tycker att
              det är en fördel om det finns pengar i plånboken.
            </seg>
            <seg xml:id="i-b9d1aad79efc2959-0">
              Under krisåren, när de disponibla inkomsterna i andra länder
              sjönk, kunde vi ha en konsumtionsbuffert som gjorde att jobben
              räddades här i Sverige. Det är klart att det var bra.
            </seg>
            <seg xml:id="i-f05fc40721ce729e-0">
              Detta väcker en fråga i denna interpellationsdebatt: Varför ställs
              frågan till mig? Varför håller inte Hannah Bergstedt sitt anförande
              på den socialdemokratiska partikongressen?
            </seg>
          </u>
          <note type="speaker" xml:id="i-743a9dd5697a0cf3-0">
            Anf. 48 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-b612a6a5433be2de-5">
            <seg xml:id="i-5ab92d0f8f2b7aea-0">
              Herr talman! Visst förstår väl finansministern skillnaden mellan
              löneskillnader och inkomstskillnader? Nu har vi pratat mycket
              om löneskillnader, men det är inkomstskillnader som interpellationsdebatten
              handlar om.
            </seg>
            <seg xml:id="i-31b66fc34d2ea61a-0">
              Svaret från finansministern är alltså att det är rimligt att
              priset för den omfördelning som man har gjort ska betalas av kvinnorna,
              vilkas inkomst faktiskt har minskat. Inkomstskillnaderna mellan
              män och kvinnor har ökat med den borgerliga regeringen.
            </seg>
            <seg xml:id="i-0071b1a01f48906d-0">
              Hoppfullhet, sade Maria Abrahamsson och pratade om löneförhandlingsteknik.
              Det är väl typiskt för den här regeringen att man skjuter över
              ansvaret på individer när det egentligen handlar om strukturer?
            </seg>
            <seg xml:id="i-ea8f574a3ee1010d-0">
              Trots att utvecklingen går bakåt känner jag faktiskt ett visst
              mått av hoppfullhet precis som Maria Abrahamsson, för jag hör
              att ministern säger att han vill att kvinnor ska ha ekonomisk
              frihet. Det är ändå något slags grund för resonemanget. Man kan
              dock bli lite nedslagen med tanke på resultatet, trots den goda
              viljan.
            </seg>
            <seg xml:id="i-6bc5d07baf00210a-0">
              Jag har stor respekt för människor som har höga ambitioner och
              som är villiga att ändra sig. När jämställdhetsministern backar
              från detta med problemen med lönekartläggningen och kan tänka
              sig att införa den igen kan man säga att det är hoppfullt.
            </seg>
            <seg xml:id="i-129eb9eaad7b0e6d-0">
              Mitt råd till Anders Borg är: Satsa på kvinnorna! Lyssna på oss,
              för det är inte bara rätt utan också väldigt lönsamt. Om något
              borde väl finansministern gå i spinn på grund av lönsamhet? Jag
              tror att det finns en mängd metoder för att sänka trösklarna på
              arbetsmarknaden för att kvinnor ska kunna fortsätta öka sin ekonomiska
              frihet. Frågan är bara hur länge vi ska behöva vänta. Ska vi börja
              nu, eller ska vi vänta till efter 2014, Anders Borg?
            </seg>
          </u>
          <note type="speaker" xml:id="i-4ac26c74ead6ae5c-0">
            Anf. 49 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-15">
            <seg xml:id="i-289f0dd38474a029-0">
              Herr talman! Jämställdhetsdebatten är central. När vi talar om
              den svenska modellen talar vi om en samhällsmodell som bygger
              på att vi har små skillnader mellan människor och att vi har ett
              samhälle som är öppet för alla människor att skapa sin väg genom
              livet. Då är jämställdhet en av de mest centrala politiska frågeställningarna.
            </seg>
            <seg xml:id="i-6327d6d52fd39ac4-0">
              Vi vet att svensk jämställdhet har byggt på arbetskraftsdeltagande.
              Det var genom att avskaffa sambeskattningen som vi sänkte marginaleffekterna
              kraftigt för kvinnor att delta på arbetsmarknaden. Det är genom
              skattereformen som har sänkt marginaleffekter som vi har gjort
              det mer lönsamt att arbeta. Det är genom jobbskatteavdraget vi
              särskilt har riktat oss till kvinnor för att det ska bli mer lönsamt
              att arbeta. På precis samma sätt som borttagandet av sambeskattningen
              sänkte tröskeleffekterna för kvinnor att vara på arbetsmarknaden
              har jobbskatteavdraget gjort det.
            </seg>
            <seg xml:id="i-646addae5c61128b-0">
              Jag återkommer till de frågeställningar som jag har tagit upp
              här och inte fått några svar på. När får vi höra Hannah Bergstedts
              anförande på den socialdemokratiska partikongressen, där det hör
              hemma? När kan Hannah Bergstedt förklara alla brister i jobbskatteavdraget
              för Stefan Löfven, som uppenbarligen inte vågar gå till val på
              att avskaffa det?
            </seg>
          </u>
          <note xml:id="i-7e60bcd0393b481f-5">
            Överläggningen var härmed avslutad.
          </note>
          <note xml:id="i-894cd0035f4cc0a2-0">
            11 § Svar på interpellation 2012/13:319 om 3:12-reglerna
          </note>
          <note type="speaker" xml:id="i-6384eb83f92b6ba0-0">
            Anf. 50 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-16">
            <seg xml:id="i-b2daa0c6cffe5ee1-0">
              Herr talman! Leif Jakobsson har frågat mig vilka initiativ jag
              har för avsikt att ta och vilka åtgärder jag har för avsikt att
              vidta utifrån Esorapportens slutsatser.
            </seg>
            <seg xml:id="i-8640390cde375ae8-0">
              Esorapporten studerar den reform som trädde i kraft den 1 januari
              2006 och som genomfördes av den socialdemokratiska regeringen.
              Rapporten antyder att inkomstomvandling kan vara ett problem men
              visar inte att 3:12-reglerna orsakar en inkomstomvandling. Författarna
              påpekar att beräkningen av skattebortfallet är mycket osäker.
              De redovisade beräkningarna förutsätter nämligen att gränsbeloppen
              kan utnyttjas, vilket i sin tur förutsätter att företaget går
              med vinst.
            </seg>
            <seg xml:id="i-63998716fc3fb4cb-0">
              Alla regelverk måste naturligtvis ses över kontinuerligt. Det
              är viktigt att 3:12-reglerna inte möjliggör kringgåenden och att
              de uppfattas som rättvisa och rimliga. Samtidigt vill jag framhålla
              att reglerna fyller en viktig funktion i att understödja innovationskraft
              och entreprenörskap. Det pågår ett arbete med att analysera 3:12-reglerna,
              och jag har inte för avsikt att föregripa resultatet av detta
              arbete.
            </seg>
          </u>
          <note type="speaker" xml:id="i-dbff1cd98f64521e-0">
            Anf. 51 LEIF JAKOBSSON (S):
          </note>
          <u who="leif_jakobsson_79f517" xml:id="i-7f08781eb97ef58d-0">
            <seg xml:id="i-e1a5e3ed443ccfe0-0">
              Herr talman! Jag får tacka för svaret. Anledningen till att jag
              ställt den här interpellationen är att det under årens lopp har
              skett en hel del ändringar i 3:12-reglerna men även i andra förutsättningar
              för bolagsbildning och bolag i vårt land.
            </seg>
            <seg xml:id="i-c45f207666ccf9ed-0">
              Alldeles uppenbart har det sammantaget gjort det alltmer lönsamt
              att omvandla löneinkomster till bolagsinkomster, att föra in löneinkomsterna
              i bolag och utnyttja de generösa skattereglerna.
            </seg>
            <seg xml:id="i-18c901aefc6d7e2b-0">
              Som konstateras i Esorapporten är det framför allt högavlönade
              män som använder sig av denna möjlighet att inte betala det som
              är tänkt för en inkomst.
            </seg>
            <seg xml:id="i-b06788bc7d1aedc6-0">
              Men låt mig först säga något, så att vi slipper prata om det.
              För oss är det självklart att det här regelverket precis som finansministern
              säger infördes grunden till detta av en socialdemokratisk regering
              handlar om att vi vill ha bra villkor framför allt för familjeägda
              och direktägda företag. Vi vet att det stabiliserar ekonomin.
              Vi tror att en av anledningarna till att Tyskland har klarat sig
              mycket bättre genom krisen än Sverige är att man har en väldigt
              stor andel större företag som är familjeägda, det så kallade Mittelstand.
            </seg>
            <seg xml:id="i-224fb608d603c99a-0">
              Det vill vi gärna bejaka. Men de förändringar som regeringen
              har gjort har uppenbart inneburit att det har blivit mycket lönsammare
              att göra om sitt jobb till ett bolag, och omvandlingen har ökat
              kraftigt. Det finns ett problem med det här. Om det som är tänkt
              för att skapa goda villkor för riktiga företagare som jobbar med
              näringsverksamhet, som utvecklar sin verksamhet och som anställer
              fler används i syfte att sänka högavlönades inkomstskatter har
              vi ett problem. Och då måste vi agera.
            </seg>
            <seg xml:id="i-3b90a97fa4331252-0">
              Låt mig bara ta upp några av de punkter som tas upp i Esorapporten.
              Det är egentligen Finansdepartementet som har beställt den. Den
              är bra. Det är ingen statlig utredning, men det är ett bra debattinlägg
              och en kunskapsinhämtning i den här frågan.
            </seg>
            <seg xml:id="i-360c9ff6905e9ae5-0">
              Man pekar på att regeringen flera gånger har höjt garantibeloppet
              sedan 2006 inom 3:12-reglerna. Det minsta tillåtna aktiekapitalet
              har sänkts, vilket gör att det är billigare och enklare att bilda
              aktiebolag. Man har tagit bort revisionsplikten. F-skattereglerna
              har ändrats på ett sådant sätt att det inte längre förutsätts
              tydligt att det ska finnas mer än en uppdragsgivare, vilket gör
              att det är mycket enklare att omvandla sitt tidigare jobb till
              ett bolag i stället.
            </seg>
            <seg xml:id="i-3a9ead062f906f6b-0">
              Då handlar det om många högavlönade. Vi vet vissa branscher där
              det blir lite patetiskt att prata om fåmansföretag och mindre
              företag när det är flera hundra delägare och där det naturliga
              skulle vara att de är anställda i företaget. Men på det här sättet
              undviker de att betala de skatter som i alla fall jag tycker att
              de borde betala.
            </seg>
            <seg xml:id="i-7b951d88d8788f5b-0">
              I slutändan blir resonemanget att den statliga skatten och värnskatten
              snart är valfria för vissa yrkesgrupper, och det är en orimlig
              situation.
            </seg>
            <seg xml:id="i-e95005f2715ea4c4-0">
              Nu har det här diskuterats till och från. Jag måste säga att
              jag blev glad när jag hörde Anders Borg i Ekot tydligt säga att
              vi nu ska täppa till kryphålen och alltihop. Men det var som med
              alla angrepp på bankerna och löftena om att det nu ska tas krafttag.
              Det blir ingenting.
            </seg>
            <seg xml:id="i-f011ea9704abb46b-0">
              Det här svaret är till intet förpliktande. Jag tycker att det
              är allvarligt. Förstår inte Anders Borg att hela systemets legitimitet
              håller på att försvinna om detta system, som ska gynna entreprenörskap,
              missbrukas så att högavlönade män slipper skatt?
            </seg>
          </u>
          <note type="speaker" xml:id="i-6e2aea5cd0b42c77-0">
            Anf. 52 ULF BERG (M):
          </note>
          <u who="ulf_berg_15a2cc" xml:id="i-def1f3f2c64780fa-0">
            <seg xml:id="i-9f9a9a09e9025892-0">
              Herr talman! Företagande är naturligtvis otroligt viktigt och
              att vi kan stimulera att företag växer. Vi har många små företag.
              Vi har en hel del stora, men vi behöver fler som kanske kan växa
              från att vara ganska små till att bli något större, för där har
              vi en brist. Och det skapar många nya jobb.
            </seg>
            <seg xml:id="i-0f594c6bc3599781-0">
              Det är min uppfattning att man tidigare pratade om att Sverige
              hade ett visst antal jobb. Hade vi ungdomsarbetslöshet skulle
              vi förtidspensionera människor för att ungdomarna skulle få plats.
            </seg>
            <seg xml:id="i-752791ec57d61719-0">
              Alliansregeringen har med all önskvärd tydlighet visat att det
              inte är så det fungerar, utan med rätt politik kan man skapa nya
              jobb. Det finns i dag över 200 000 som har bytt sida från utanförskap
              till att vara i sysselsättning. Det är en fantastiskt bra siffra
              också om vi ser till den lågkonjunktur som har bitit sig fast.
              Men jag läste så sent som i går att det förhoppningsvis är på
              väg åt rätt håll lite fortare än vad vi har trott.
            </seg>
            <seg xml:id="i-9760a67a9be17d77-0">
              Det är mycket riktigt som Leif Jakobsson har tagit upp här, herr
              talman, att 3:12-reglerna gjordes om den 1 januari 2006. Sedan
              har det gjorts vissa justeringar, allt för att vi ska skapa de
              här jobben.
            </seg>
            <seg xml:id="i-7b8aaec66d7b17fb-0">
              Varför är det otroligt viktigt med de här instegsjobben? Som
              av en händelse fick vi en rapport från McDonalds. När det gäller
              det företaget har jag hört flera socialdemokrater som har ondgjort
              sig över att det är många ungdomar där och att den sänkta arbetsgivaravgiften
              för ungdomar ställer till det. De har varit väldigt ironiska när
              det gäller det.
            </seg>
            <seg xml:id="i-2d7940eaebb073ad-0">
              Jag delar inte alls den uppfattningen. Man planerar 50 nya restauranger
              och att det ska bli 2 000 nya medarbetare under de kommande åren.
            </seg>
            <seg xml:id="i-6638c2a9926051d1-0">
              Men det finns något som är intressant. Man har frågat 200 personalchefer
              vad som är mest viktigt när det gäller den som kanske inte får
              ett jobb: Är det en extra termin på högskolan, eller är det att
              man arbetar på McDonalds i ett halvår?
            </seg>
            <seg xml:id="i-5ec7d85bcd78ccb7-0">
              Över hälften av personalcheferna tycker att det är betydligt
              viktigare att man kan visa upp att man har jobbat i ett halvår
              och att man får referenser, 27 procent tycker att det är bättre
              med en extra termin och 21 procent är tveksamma. Men det är alltså
              en klar majoritet som visar på vikten av att man kan ha goda referenser.
            </seg>
            <seg xml:id="i-b3dcbed287afc40d-0">
              Det stöds också av en annan fråga: Vad tittar Sveriges personalchefer
              efter om de ska rekrytera personal i åldern 1825 år? Jo, för det
              första handlar det om att ta ansvar. För det andra handlar det
              om att kommunicera med människor. För det tredje handlar det om
              ordningssinne och om att passa tider. För det fjärde handlar det
              om att arbeta i team. För det femte handlar det om service och
              kundkontakt.
            </seg>
            <seg xml:id="i-cea9a3731caf07ca-0">
              Det är lite svårt att visa detta i och med att man har pluggat
              och gått på olika skolor. Det här är moment 22. Ofta behöver man
              ett jobb för att kunna visa att man kan sköta sig och göra ett
              bra jobb.
            </seg>
            <seg xml:id="i-acd3e4336a30a7bd-0">
              Herr talman! Därför är det viktigt att fortsätta med arbetet
              för att underlätta för företagande, att vi behåller sänkta arbetsgivaravgifter
              för ungdomar och liknande och att vi inte inför någon ungdomsskatt.
              Det är viktigt för att vi ska kunna se till att ungdomar kommer
              in i arbete.
            </seg>
            <seg xml:id="i-be08ed4909d31718-0">
              Den sänkta restaurangmomsen är ytterligare ett sätt att visa
              att det ger resultat. Det är också en verksamhet som leder till
              att vi får in ungdomar och även många av våra invandrare. De får
              i sin tur referenser och kan gå vidare på arbetsmarknaden om de
              så önskar.
            </seg>
          </u>
          <note type="speaker" xml:id="i-e4a7faa9dbab6456-0">
            Anf. 53 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-17">
            <seg xml:id="i-8c87afa52ea928b8-0">
              Herr talman! Leif Jakobsson nämner Tyskland som exempel på framgångsrik
              ekonomisk politik. Den bedömningen delar jag. Sverige har visserligen
              haft en väsentligt högre tillväxt än Tyskland. Vi fick häromdagen
              Eurostats senaste statistik. Sverige växte under fjärde kvartalet
              med 1,5 procent och Tyskland med 0,4 procent. Såvitt jag kan bedöma
              var det tre gånger så stor tillväxt i Sverige som i Tyskland.
            </seg>
            <seg xml:id="i-0e6984dc9b8c6842-0">
              Den intressanta frågan till Leif Jakobsson är om han tänker åka
              till Tyskland och uppmana folk att rösta på Angela Merkel. Det
              är uppenbart att den politik som Angela Merkel har fört har fungerat
              väl. Man har omstrukturerat arbetsmarknaden och vidtagit åtgärder
              som mycket påminner om det vi har gjort.
            </seg>
            <seg xml:id="i-3dbe3eaeb2996102-0">
              Det reser frågan: Är det en politik som Leif Jakobsson stöder?
              Den enda regering som man vill hylla är den regering som leds
              av en av mina partivänner.
            </seg>
            <seg xml:id="i-60defc4825da4bd6-0">
              Men låt oss ta diskussionen. Det är klart att företag är viktiga.
              Vi har fortsatt på 3:12-förändringarna i ett led av skatteförändringar.
              Tack vare jobbskatteavdrag och sänkta egenavgifter har skatterna
              kommit ned. Tack vare att Socialdemokraterna tog bort arvsskatten,
              så att man inte hade en onödig beskattning vid arvskiften, tack
              vare att vi har tagit bort förmögenhetsskatten och tack vare att
              Magdalena Andersson och Pär Nuder genomförde förändringar av 3:12-beskattningen
              har vi fått en bättre beskattning av företagen.
            </seg>
            <seg xml:id="i-e9746fbbca72432b-0">
              Det är klart att vi ska motverka missbruk. Jag vore den första
              som skulle vilja lyssna på Socialdemokraternas förslag. Givet
              att detta är Magdalena Anderssons stora skattereform kanske det
              vore rimligt att Socialdemokraterna kunde utveckla vilka idéer
              de ser på det här området. Det är ju Socialdemokraternas skattereform
              det är den och arvsskatten som var de stora förändringarna under
              förra mandatperioden.
            </seg>
            <seg xml:id="i-14d9692656bf75dd-0">
              Det väcker frågor. Varför ska vi hållas ansvariga för förändringar
              som en socialdemokratisk regering har gjort?
            </seg>
            <seg xml:id="i-d1c5661a22760d33-0">
              Men när vi nu ändå talar om företagen: Jag möttes i morse eller
              för att vara helt ärlig såg jag den redan under natten, för jag
              råkar titta på nyheterna även på nätterna av nyheten att Finland
              har sänkt bolagsskatten. Jutta Urpilainen, den socialdemokratiska
              finansministern, sänker bolagsskatten mer än i Sverige, från 24
              till 20 procent. Bjarne Corydon, socialdemokratisk finansminister
              i Danmark, sänker bolagsskatten till 22 procent.
            </seg>
            <seg xml:id="i-6fc85ad3f9fd033e-0">
              Nu har vi stått här i kammaren i månad efter månad och debatterat
              den här frågan. Socialdemokraterna har på längden, ledden, tvären,
              höjden och bredden förklarat att sänkt bolagsskatt var den mest
              korkade åtgärd som budgeten innehöll. Samtidigt är den näst största
              intäktsposten i den socialdemokratiska budgeten att man inte går
              med på den sänkningen. Det är den näst största intäktsposten efter
              höjda ungdomsarbetsgivaravgifter.
            </seg>
            <seg xml:id="i-18c9774ad290067a-0">
              Kommer ni nu att ta avstånd från Finland och Danmark? Är det
              ett misstag? Hur kan det som var en så katastrofalt misslyckad
              krispolitik i Sverige av två socialdemokratiska finansministrar
              och därtill den i Finland och därtill den i Danmark anses vara
              den mest effektiva åtgärden? Det är den skatteförändringen som
              de här regeringarna genomför. Hur kan den politiken vara så dålig
              i Sverige när Socialdemokraterna anser att den är så bra i Danmark
              och Finland?
            </seg>
          </u>
          <note type="speaker" xml:id="i-c33d842772a408e6-0">
            Anf. 54 LEIF JAKOBSSON (S):
          </note>
          <u who="leif_jakobsson_79f517" xml:id="i-7f08781eb97ef58d-1">
            <seg xml:id="i-c79656d6f7ae9485-0">
              Herr talman! Jag vet inte om det faller på mig, men rubriksättningen
              på den här debatten är tydligen inte alldeles klar. Det rör sig
              om allt annat än 3:12-reglerna. Men visst, det är jätteintressant,
              om vi bara hade haft tillräckligt med tid. Låt mig ändå väldigt
              snabbt klara av några saker.
            </seg>
            <seg xml:id="i-1bcd289dd668ad42-0">
              Bolagsskatten hade vi en interpellationsdebatt om, finansministern.
              Vad jag sade var att det svenska, aggressiva uppträdandet kommer
              att tvinga våra nordiska grannländer att aktualisera frågan. Det
              är precis det som har hänt, inte minst i Danmark. Argumentet finns
              där! Frågan fanns inte innan Sverige sänkte bolagsskatten, men
              nu säger de att de måste sänka till 22 procent, eftersom Sverige
              är där.
            </seg>
            <seg xml:id="i-385cebed75531a00-0">
              Det var det vi varnade för: racet mot botten. Det startade Sverige.
              Jag sade att det var osolidariskt och dumt, och det står jag fortfarande
              för i allra högsta grad. Tyvärr fick jag rätt.
            </seg>
            <seg xml:id="i-c902c0394e6a0cd6-0">
              När det gäller Tyskland pratade jag inte om den ekonomiska politiken
              utan om näringsstrukturen. Det finns ett betydligt större inslag
              av större företag som ägs av familjer, vilket gjorde att man under
              finanskrisen inte hade samma press som börsföretag och kunde klara
              sysselsättningen mycket bättre än vad Sverige gjorde i det läget.
            </seg>
            <seg xml:id="i-b1bba4daa79afd33-0">
              Det var mitt argument för att vi ska ha bra 3:12-regler för riktiga
              företag.
            </seg>
            <seg xml:id="i-3464a8ca08582d1a-0">
              Men Esorapporten pratar om att en stor del av de företag som
              har tillkommit sedan 2006, sedan Anders Borg blev finansminister,
              inte har någon verksamhet. De har ingen omsättning, ingen vinst.
              De finns bara för att utnyttja 3:12-reglerna. Det är inte näringspolitik,
              utan det är skatteplanering och ingenting annat.
            </seg>
            <seg xml:id="i-ded302eb3c2daa7d-0">
              Det är ganska fantastiskt att en finansminister som har suttit
              över sex inte har något ansvar för politiken eftersom beslutet
              förbereddes av en tidigare regering! Jag står inte här, Anders
              Borg, och säger att vi hela vägen, när ni gjorde de här förändringarna,
              visste hur det skulle bli. Vi har inte varnat tillräckligt för
              att de sammantagna förändringarna av 3:12-reglerna, F-skatten
              och det minskade aktiekapitalet kommer att leda till skatteplanering.
              Det är sådant man ser.
            </seg>
            <seg xml:id="i-3c47daa77fd30d53-0">
              Nu har Finansdepartementet genom Esorapporten uppmärksammats
              på att detta händer. Då har vi ett gemensamt ansvar, och då kan
              man inte som Anders Borg stå och säga: Vi kan inte ändra på det,
              för det var en socialdemokratisk regering som gjorde det. Herregud,
              det är snart sju år sedan! Det är det som oroar mig: bristen på
              att ta ansvar.
            </seg>
            <seg xml:id="i-b2bddac828724f0b-0">
              Jag tycker att detta är allvarligt. Jag har fått många samtal
              och mejl från företagare med anledning av den debatt som vi har
              haft via medierna om frågan. De har sagt: Vi känner oss utpekade
              som något slags skatteplanerare. Det är en farlig situation. De
              som är riktiga företag, bedriver näringsverksamhet och bidrar
              till att utveckla vårt land, de ska ha de här skattereglerna.
              Men om vi inte tar tag i avarterna, överutnyttjandet och skatteplaneringen
              och ser till att sätta stopp för det, då kommer det efter hand
              att urholkas.
            </seg>
            <seg xml:id="i-80357e76c8352103-0">
              Då säger Anders Borg: Eftersom det var Socialdemokraterna som
              för sju år sedan införde detta får ni väl lägga fram förslag på
              förändringar. Nej, det är regeringen som ska göra det. Men Esorapporten
              ger en del förslag. Ett av dem handlar om att vi saknar en ordentlig
              definition av vad som är aktiv näringsverksamhet. En lång rad
              av de företag som deklarerar för aktiv näringsverksamhet har ingen
              omsättning och ingen vinst. Där kunde vi börja, ifall finansministern
              vill ta ett förslag från oss.
            </seg>
          </u>
          <note type="speaker" xml:id="i-e9f887c3e65741af-0">
            Anf. 55 ULF BERG (M):
          </note>
          <u who="ulf_berg_15a2cc" xml:id="i-def1f3f2c64780fa-1">
            <seg xml:id="i-9dcd5ae3cf22aeb3-0">
              Herr talman! Senast i onsdags hade vi en debatt om bolagsskatten.
              Jag är fascinerad över att Socialdemokraterna pratar så otroligt
              illa om den skattesänkningen även om de själva genomför en skattesänkning,
              fast inte lika mycket som vi.
            </seg>
            <seg xml:id="i-73c5ff5003a8c673-0">
              Vad gäller 3:12-regler är det otroligt viktigt att de är väl
              anpassade, så att det skapar innovationskraft och entreprenörskap.
              Det är naturligtvis stora risker att starta ett företag. Vi som
              är anställda och har ett jobb att gå till behöver inte låna upp
              till skorstenen för att kanske kunna starta ett företag. Det är
              klart att det då måste finnas goda grunder, att man ser att det
              finns all anledning att starta ett företaget. Man tar ju en ökad
              risk. Man finns i regel på en marknad där man hela tiden är utsatt
              för konkurrens och hela tiden måste bli bättre för att klara den.
              Det är väl så vi vill ha det, vad jag förstår, eftersom det leder
              till bättre och billigare produkter, tjänster och liknande.
            </seg>
            <seg xml:id="i-1799b14c11d46981-0">
              När det gäller entreprenörerna måste man titta lite längre. Vi
              kan titta på RUT, som är ett bra exempel. Här skapas det många
              nya företag och även arbeten. Men med tanke på den tidigare interpellationsdebatten
              är det fantastiskt viktigt att se det kvinnliga entreprenörskapet,
              som verkligen blommar tack vare att vi har sett till att ta bort
              skattekilar. Är det någon regering som verkligen har jobbat mot
              svart ekonomi är det alliansregeringen, som på olika sätt har
              vidtagit åtgärder och samtidigt har sett till att gynna dem som
              vill starta och driva företag.
            </seg>
            <seg xml:id="i-180c54daab546fc6-0">
              Jag ser väldigt ljust på framtiden. När konjunkturen vänder kommer
              vi verkligen att få betalt för alla åtgärder.
            </seg>
          </u>
          <note type="speaker" xml:id="i-a57fd25040ec871f-0">
            Anf. 56 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-18">
            <seg xml:id="i-518d99e1972f647c-0">
              Herr talman! Jag måste medge att jag verkligen har sett fram
              emot denna debatt med Leif Jakobsson. Det har varit ett så tydligt
              budskap från Socialdemokraterna sedan vi lade fram budgeten, nämligen
              att det var meningslöst att sänka bolagsskatten. Det hade inte
              några positiva effekter, och det var bortslösat. Därför blev den
              näst största finansieringskällan i Socialdemokraternas budget
              att ligga kvar med en högre bolagsskatt. Det var den näst viktigaste
              finansieringskällan i den socialdemokratiska budgeten.
            </seg>
            <seg xml:id="i-9a3e3a231aafe3e5-0">
              Sedan dess har vi först sett socialdemokraterna i Danmark sänka
              bolagsskatten och nu i dag sett Socialdemokraterna i Finland sänka
              bolagsskatten. Nu har vi också fått höra varför de gör det. Jag
              måste säga att jag blev lite förvånad. När jag har lyssnat på
              den danska och den finländska debatten har det låtit ungefär som
              att det är viktigt att sänka bolagsskatten eftersom det ger bättre
              förutsättningar för jobb i Danmark. Det är viktigt att sänka bolagsskatten
              eftersom det skyddar jobb i Finland. Jag har hört argument som
              att man förbättrar konkurrenskraften i Danmark. Så har socialdemokraterna
              i Danmark formulerat sig. I Finland har man talat om att det är
              en pressad europeisk miljö och att det då är viktigt att man förbättrar
              konkurrensen. Det är viktigt, har jag förstått av socialdemokraterna
              i Danmark, att sänka bolagsskatten därför att det förbättrar investeringarna.
              Jag har förstått att ur finsk synvinkel är detta att man har ett
              attraktivt investeringsklimat ett av skälen till att man gör detta.
            </seg>
            <seg xml:id="i-80a664bd4e73dc09-0">
              Nu får jag veta att Leif Jakobsson har genomskådat alla dessa
              argument. De har uppenbarligen missförstått vad de själva gör.
              Det handlar om någon typ av skattekonkurrens.
            </seg>
            <seg xml:id="i-3fa74c66c6a7280c-0">
              Låt mig då upprepa att det är bra för mig att Danmark och Finland
              följer Sverige socialdemokrater i Finland och Danmark är uppenbarligen
              kloka personer därför att det gör hela Norden starkare. Får vi
              starkare företagsamhet i Finland och i Danmark hjälper det oss.
              Då underlättar det för Sverige. Då blir Norden mer attraktivt.
            </seg>
            <seg xml:id="i-670d5b30ab19ff78-0">
              Det är klart att det har varit en förändring av svenskt skatteklimat
              som vi till stor del har genomfört under denna mandatperiod och
              under den förra mandatperioden. Det handlar om 3:12-regler, arvsskatten,
              förmögenhetsskatten och även bolagsskatten där vi har gjort det
              mer attraktivt och mer lönsamt att driva och äga företag och att
              anställa.
            </seg>
            <seg xml:id="i-5f0e272a1545023b-0">
              Som av en händelse är det under dessa år som vi ser en kraftig
              ökning av sysselsättningen. Sverige sticker ut i ett Europa med
              stora bekymmer därför att sysselsättningen här har tagit fart
              och vuxit i snabb takt. Vi har alltså 200 000 fler anställda än
              vi hade 2006.
            </seg>
            <seg xml:id="i-5e7e6744d5233d22-0">
              Det kan möjligtvis vara så att det faktum att vi har förbättrat
              företagsskatteklimatet har bidragit till detta.
            </seg>
            <seg xml:id="i-82f4f048e7706bb5-0">
              Jag tycker att det är rätt naturligt att vi debatterar Magdalena
              Anderssons och Pär Nuders skatteförändringar. Socialdemokraterna
              försöker ofta göra gällande att vi i Alliansen, och särskilt Moderaterna,
              skulle vilja gynna företagare på bekostnad av andra. Men de problem
              som vi nu talar om uppstår därför att de förändringar som Socialdemokraterna
              har genomfört har slagit igenom. Jag tycker också att det är rimligt
              att vi lyssnar in hur Socialdemokraterna vill åtgärda detta.
            </seg>
            <seg xml:id="i-e416026250cef544-0">
              Vi ska gärna så småningom titta på vad som kan göras från regeringens
              sida i sinom tid. Men eftersom det är Socialdemokraterna som har
              konstruerat systemet kan det vara rimligt att vi lyssnar in hur
              de vill åtgärda att det missbrukas. Det måste ha varit någonting
              som de tänkte igenom när Magdalena Andersson och Pär Nuder utformade
              detta system. Givet att det är Magdalena Anderssons förslag kanske
              det är rimligt att tala med henne om hur vi ska städa upp efter
              de problem som hon har skapat.
            </seg>
          </u>
          <note type="speaker" xml:id="i-3b9417481b80f331-0">
            Anf. 57 LEIF JAKOBSSON (S):
          </note>
          <u who="leif_jakobsson_79f517" xml:id="i-7f08781eb97ef58d-2">
            <seg xml:id="i-3e7296a30c55ba5d-0">
              Herr talman! Om vi ska debattera 3:12-reglerna, varför vill man
              då tala om allt annat? Har man så dåligt på fötterna att man försöker
              flytta debatten till någonting annat som inte dagens debatt handlar
              om? Jag debatterar gärna bolagsskatten med Anders Borg, och vi
              kommer säkert att få möjlighet att göra det igen. Men för mig
              handlar debatten nu om 3:12-reglerna.
            </seg>
            <seg xml:id="i-21e61aedac0b285f-0">
              Det som gör mig så orolig är att Anders Borg över huvud taget
              inte kommenterar faran med att det som är ett regelverk för riktigt
              företagande alltmer används av höginkomsttagare, i stor utsträckning
              män, för att göra om sina tidigare löneinkomster till mycket lägre
              beskattade bolagsinkomster. I stället recenserar Anders Borg Magdalena
              Andersson och Pär Nuder.
            </seg>
            <seg xml:id="i-1c86e342cebd55ed-0">
              Jag sade tidigare mycket tydligt att det inte bara handlar om
              de 3:12-regler som gällde 2006. Det handlar om de 3:12-regler
              som har blivit allt generösare och framför allt om förändringarna
              av reglerna för F-skatt, där ni har ett uppdrag från riksdagen
              som vi väntar på sedan länge att ni ska återkomma med.
            </seg>
            <seg xml:id="i-2acedf7018f3957f-0">
              Det som finansministern sade i Ekointervjun lät som att det nu
              ska hända någonting och att vi ska få ett resultat. I stället
              får jag ett svar om att det alltid pågår en översyn. Och nu säger
              finansministern att ni ska redovisa detta så småningom och i sinom
              tid. Men jag vill veta när vi kan få Finansdepartementets bedömning
              om överutnyttjande och inkomstförflyttning med de nuvarande 3:12-reglerna.
              I vilken utsträckning sker det, och hur påverkar det våra skattebaser?
              När får vi detta svar?
            </seg>
          </u>
          <note type="speaker" xml:id="i-e970a6b4c3261cdf-0">
            Anf. 58 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-19">
            <seg xml:id="i-999814f828e5e34d-0">
              Herr talman! Det är ett nöje att få debattera företagsbeskattning
              med Leif Jakobsson, och jag ser fram emot många fler interpellationsdebatter
              där vi kan tala om bolagsskatten i Danmark och bolagsskatten i
              Finland och varför socialdemokraterna i Danmark och i Finland
              gör så radikalt annorlunda bedömningar än socialdemokraterna i
              Sverige. Varför är det så dumt att sänka bolagsskatten i Sverige
              när det uppenbarligen är den bästa, rödaste, finaste och mest
              genomtänkta socialdemokratiska politiken om man bara tar färjan
              över Öresund eller tar färjan över till Helsingfors? Det är jättekonstigt.
            </seg>
            <seg xml:id="i-b104a5f42838021d-0">
              Kan det inte vara så att detta är en bra politik och att kloka
              och förnuftiga människor som våra finländska och danska kolleger
              har landat i att just bolagsskatten är ett effektivt sätt att
              förbättra skatteklimatet?
            </seg>
            <seg xml:id="i-5f974a384be350fa-0">
              Det är klart att vi ska fortsätta att diskutera företagsbeskattning.
              Jag förstår varför Leif Jakobsson vill tala om 3:12-regler. Annars
              skulle vi kunna tala om ungdomsarbetsgivaravgifter och höjd moms
              för restaurangsektorn. Det är där som Socialdemokraternas stora
              förslag ligger.
            </seg>
            <seg xml:id="i-3ebf5a3ba47d1b66-0">
              Låt mig ta upp 3:12-reglerna igen. Det är naturligtvis så att
              vi anstränger oss så gott vi kan för att städa i dessa möjligheter
              till skatteplanering, och vi ska återkomma med förslag. Men det
              vore klädsamt om Socialdemokraterna när de riktar denna kritik
              också konstaterade att det är socialdemokratiska skattesystem
              som vi debatterar. Det är alltså ett regelverk som, vid sidan
              av avskaffandet av arvsskatten, var den största och viktigaste
              förändringen av företagsskatten som Socialdemokraterna genomförde
              under den senaste mandatperioden då de hade regeringsmakten.
            </seg>
          </u>
          <note xml:id="i-7e60bcd0393b481f-6">
            Överläggningen var härmed avslutad.
          </note>
          <note xml:id="i-a7c73c83a9b55b0f-0">
            12 § Svar på interpellation 2012/13:328 om utlands-HUS
          </note>
          <note type="speaker" xml:id="i-7939458a57a7d33d-0">
            Anf. 59 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-20">
            <seg xml:id="i-85b9f826607d32cd-0">
              Herr talman! Bo Bernhardsson har frågat mig, dels mot bakgrund
              av vilka fakta och omständigheter Sverige har ett avdrag med effekter
              som inga andra medlemsstaters och grannländers eventuella motsvarande
              avdrag förefaller ha, dels om jag i budgetpropositionen för 2014
              avser att föreslå att utlands-HUS avvecklas i enlighet med riksdagens
              tillkännagivande.
            </seg>
            <seg xml:id="i-81c61198e93fd1f4-0">
              Vad beträffar Bo Bernhardssons första fråga gjorde regeringen
              vid införandet av HUS-avdraget bedömningen att en skattereduktion
              som endast omfattar tjänster som utförs i Sverige med största
              sannolikhet skulle strida mot EU:s regler om fri rörlighet.
            </seg>
            <seg xml:id="i-bf7d9040187ebce0-0">
              Bo Bernhardssons andra fråga är ställd mot bakgrund av riksdagens
              tillkännagivande om att det finns skäl att ompröva regeringens
              tidigare ställningstagande att HUS-avdrag ska medges för arbeten
              utförda utomlands.
            </seg>
            <seg xml:id="i-4d78ef87c5cb3995-0">
              När det gäller situationen i andra medlemsstater kan jag konstatera
              att Finland har ändrat sin lagstiftning från den 1 januari 2013
              så att hushållsavdrag numera ges för arbeten utförda utomlands,
              detta efter att kommissionen har uppmärksammat Finland på att
              deras lagstiftning strider mot den fria rörligheten för arbetstagare.
              Även Tyskland har ändrat sin lagstiftning så att skattelättnader
              för hushållstjänster numera kan beviljas för arbeten utförda utomlands.
              Även i Frankrike kan personer bosatta utomlands få samma skattemässiga
              förmåner som personer bosatta i Frankrike.
            </seg>
            <seg xml:id="i-5482e6ddeb966152-0">
              Jag gör mot denna bakgrund bedömningen att det är sannolikt att
              en begränsning av HUS-avdraget till arbeten utförda inom landets
              gränser strider mot EU-rätten.
            </seg>
          </u>
          <note type="speaker" xml:id="i-21bbffdeb24e1fe6-0">
            Anf. 60 BO BERNHARDSSON (S):
          </note>
          <u who="bo_bernhardsson_b292df" xml:id="i-6fda742d734b3e6a-0">
            <seg xml:id="i-5efaa7ed6b6b263d-0">
              Herr talman! Jag tackar för svaret från finansministern.
            </seg>
            <seg xml:id="i-59ed7fd14d60be8b-0">
              Jag kan inte låta bli att inledningsvis konstatera att det har
              varit fascinerande att lyssna på debatten om bolagsskatt. Jag
              hade chansen att lägga mig i det då, men jag får återkomma en
              annan gång. Nu gäller det inte riktigt det, även om jag tror att
              vi på något sätt kan komma in också på det framöver. Jag ska göra
              ett försök senare.
            </seg>
            <seg xml:id="i-e5d09b477fc408a3-0">
              Jag motionerade om att vi borde ändra skattereglerna så att man
              bara fick detta skattebidrag när arbete eller tjänster utfördes
              i Sverige. Jag tror nämligen att många människor upplever det
              som rätt stötande att vi har skattebidrag som går till sådant
              som utförs till exempel i Spanien, Italien eller något annat EU-land.
              Avsikten med ROT och RUT är såvitt jag begriper att stimulera
              sysselsättningen i Sverige och få bort svartarbete och andra otrevligheter.
              Det har varit utgångspunkten. Det är svensk arbetsmarknadspolitik
              som ska bedrivas, och det är svensk skattepolitik. Med den utgångspunkten
              lade fram jag min motion om att detta borde avskaffas.
            </seg>
            <seg xml:id="i-624137ff55b6e956-0">
              Jag fick stöd i skattutskottet, och därvidlag ligger det nu ett
              uppdrag till finansministern att göra något åt det. När jag skrev
              motionen var det förvisso, vad vi kunde inhämta då, så att det
              inte fanns några andra EU-länder som hade ett liknande system.
              Nu kan dock finansministern redovisa att det har hänt saker under
              tiden, och det måste jag naturligtvis acceptera att det har gjort.
            </seg>
            <seg xml:id="i-9d8a68588813d532-0">
              Jag har flera frågor, och en fråga jag skulle vilja att finansministern
              utredde lite bättre är: Vad är det som gör att det strider mot
              den fria rörligheten att vi bedriver en egen skattepolitik och
              en egen arbetsmarknadspolitik på detta område? Utveckla det lite
              bättre! På vilket sätt är det ett brott mot den fria rörligheten?
              I så fall tror jag nämligen att jag har rätt många andra exempel
              på hur skattelagstiftning och arbetsmarknadspolitik strider mot
              den fria rörligheten. Jag vill höra detta utvecklas.
            </seg>
            <seg xml:id="i-e241a00151eb48aa-0">
              Det andra, Anders Borg, är att jag inte vill höra finansministern
              bara krypa bakom den europeiska unionen, utan jag vill veta vilken
              som är finansministerns egen uppfattning om detta. Är det en rimlig
              ordning när vi genomför denna typ av skattelagstiftning i Sverige
              att den måste gälla också i andra länder? Vad tycker finansministern?
              Jag förstår att kommissionen och EU-regelverket har synpunkter
              på detta, men vad tycker finansministern själv? Är det ett bra
              system?
            </seg>
            <seg xml:id="i-9f0df9ed8ffa266c-0">
              Jag tycker att det är stötande, och jag tycker att man borde
              göra allt som är möjligt för att försöka förändra regelverket.
            </seg>
          </u>
          <note type="speaker" xml:id="i-a071b80418ffb331-0">
            Anf. 61 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-cafcafc66714dd08-2">
            <seg xml:id="i-8c6ae2129ef07961-0">
              Herr talman! I morse ringde jag till Skatteverkets kontor i Västervik.
              Det är dit man skickar utlandsansökningarna om ROT-avdrag. Skatteutskottet
              hade en liknande debatt för ungefär ett år sedan, och jag var
              lite intresserad av om det hade skett någon stor förändring i
              antalet ansökningar. Det hade det inte gjort; man märkte ingen
              skillnad alls. Det rör sig alltså om en ganska sällsynt företeelse
              som ligger på någon promille av totalen.
            </seg>
            <seg xml:id="i-ae74c151a64ad4ac-0">
              Man kan också i detta sammanhang ta med följande: För att ett
              företag i ett annat EU-land över huvud taget ska komma i fråga
              för svenska ROT-pengar krävs det ett ganska omfattande pappersarbete.
              Bland annat krävs det av företaget att de ska begära in ett skuldfrihetsbevis
              från den utländska skattemyndigheten. Beviset är ett absolut krav
              för att det utländska företaget ska kunna kvittera ut ROT-pengar
              i Västervik.
            </seg>
            <seg xml:id="i-e1cf20f1d3fc688d-0">
              Samtidigt måste den i Sverige som vill göra ROT-avdrag för husrenovering
              i till exempel Spanien kunna visa att han eller hon äger fastigheten
              huset eller lägenheten där ROT-arbetet ska utföras. Personen måste
              betala svensk inkomstskatt, alltså skatt som täcker själva beloppet,
              summan, man begär avdrag på. Det går alltså inte att skriva sig
              i Spanien och begära ROT-avdrag, utan man måste betala svensk
              inkomstskatt.
            </seg>
            <seg xml:id="i-7fa1861099a87c80-0">
              Man kan också anlita en svensk byggfirma. Man behöver inte anlita
              en lokal spansk snickare, utan man kan anlita en svensk byggfirma
              i Sverige som i sin tur kanske anlitar någon lokal underleverantör.
              Man kan alltså enbart ha svenska byggfirmor om man tycker att
              det är bra.
            </seg>
            <seg xml:id="i-c36c0ecc79dba4c2-0">
              Jag har läst på, och det stämmer att EU-kommissionen protesterade
              när regeringen initialt försökte undvika att ROT- och RUT-reformerna
              skulle gälla utanför Sveriges gränser. Man gick inte med på det.
              Den fria rörligheten för tjänster har finansministern uppehållit
              sig kring, och jag uppehåller mig kring den fria rörligheten för
              personer i detta fall svenska skattebetalare. Den fria rörligheten
              är en viktig grundläggande byggsten i EU:s juridiska ramverk,
              och det går inte att rucka på detta i första taget.
            </seg>
            <seg xml:id="i-fc65ea60fa857278-0">
              EU-kommissionen inledde ett överträdelseförfarande mot Sverige.
              Vi uppmanades att inom två månader upphäva de diskriminerande
              reglerna av svenska skattebetalare med hus utomlands, annars hotade
              man med en process i EG-domstolen. Regeringen valde att anpassa
              HUS-reglerna till EU-rätten, som sedan 18 år faktiskt gäller som
              svensk rätt. Följden av detta är att svenska inkomsttagare kan
              göra RUT- och ROT-avdrag inte bara i EU och Sverige utan i hela
              EES-området.
            </seg>
            <seg xml:id="i-25db69162466ae0d-0">
              Bo Bernhardsson målar upp bilden att regeringen har velat gynna
              vissa svenskar och gynna vissa utländska företag med skatteförmåner.
              HUS-avdraget för arbete utfört i annat EU-land handlar dock inte
              om detta utan om att Sverige som medlem i EU inte får diskriminera
              svenska skattebetalare. Bo Bernhardsson menar att Sverige ska
              ägna sig åt diskriminering av sina egna medborgare. Eller hur
              ska man annars förstå Bernhardssons krav på att regeringen ska
              upphäva utlands-HUS?
            </seg>
          </u>
          <note type="speaker" xml:id="i-4638951743066181-0">
            Anf. 62 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-21">
            <seg xml:id="i-859d05fc1f15f793-0">
              Herr talman! När det gäller avdrag för RUT, ROT och HUS och alla
              andra förkortningar vi använder är det klart att de är till för
              att skapa jobb i Sverige. Det har varit en framgångsrik åtgärd
              för att minska skattekilarna så att svarta arbeten har blivit
              vita och människor i stället kan jobba med det de har utbildning
              för. Det är ett sätt att dra in människor på arbetsmarknaden.
            </seg>
            <seg xml:id="i-252f430d1dc3d0d6-0">
              Jag har från den utgångspunkten naturligtvis förståelse för Bo
              Bernhardssons utgångspunkt, men det har varit klart och det har
              inte varit bedömningen av våra politiskt sakkunniga utan av de
              rättssakkunniga i departementet att detta står i strid med EU-rätten
              och att vi därför inte har haft denna möjlighet. Maria Abrahamsson
              har på ett föredömligt sätt redovisat detta.
            </seg>
            <seg xml:id="i-0ee3c6e11e44b2b7-0">
              Jag ska också säga till Bo Bernhardsson att vi inom kort kommer
              att skicka ett brev till EU-kommissionen och helt enkelt ställa
              frågan till dem, så att vi får den utredd. Gör de bedömningen
              att vi kan ändra reglerna på denna punkt? Den bedömning jag gör
              är att vi kommer att få tillbaka ett svar som säger att vi inte
              kan det eftersom det strider mot EU-rätten. Sedan kan man ha uppfattningar
              om detta i den ena eller den andra riktningen. Vi ska dock göra
              så att vi tillskriver kommissionen och ställer frågan om det på
              något sätt, givet den bedömning som har gjorts när det gäller
              Finland, tillkommit någonting som talar för att Sverige kan göra
              en sådan begränsning. Jag skulle tro att svaret från EU-kommissionen
              blir att vi inte kan det.
            </seg>
            <seg xml:id="i-6264d3c545dfc547-0">
              Det kan dock vara viktigt att göra det ändå, för vi ska ta riksdagens
              tillkännagivanden på stort allvar. Får vi ett beslut i Sveriges
              riksdag om att försöka åtgärda någonting i skattesystemet ska
              vi naturligtvis i den mån det är lagligt och i enlighet med reglerna
              göra det. Vi kommer som sagt att tillskriva kommissionen för att
              få ett svar i denna fråga.
            </seg>
          </u>
          <note type="speaker" xml:id="i-d3f2cdc9b8687997-0">
            Anf. 63 BO BERNHARDSSON (S):
          </note>
          <u who="bo_bernhardsson_b292df" xml:id="i-6fda742d734b3e6a-1">
            <seg xml:id="i-e22fa0f5ee01c70c-0">
              Herr talman! Jag kommer naturligtvis att med spänning avvakta
              den vidare processen och det svar finansministern får in.
            </seg>
            <seg xml:id="i-5f392010718956d5-0">
              Vi pratar om den fria rörligheten. Först och främst är det så
              att skattepolitik och arbetsmarknadspolitik är tänkt att vara
              nationella angelägenheter. Därför förfogar vi i stort sett suveränt
              över dessa områden, och det är meningen att det ska vara så. Detta
              är såvitt jag begriper skattepolitik och arbetsmarknadspolitik.
              Nu verkar det som att Anders Borg med gott fog kan krypa bakom
              kommissionen och EU-institutionerna.
            </seg>
            <seg xml:id="i-9c2fed8dc79d7459-0">
              Det kan sägas som en randanmärkning att de hade behövt lite mer
              pr i det här läget i Europa, men jag tror inte att det är bra
              pr att hävda den här typen av regelverk. Men är det så är det
              så.
            </seg>
            <seg xml:id="i-99518611e7f7fc6e-0">
              Beträffande fri rörlighet är det fullt möjligt för en svensk
              medborgare att köpa ett hus i Spanien. Det är inte något stopp
              för fri rörlighet. Om det kommer ett företag med RUT- eller ROT-tjänster
              hit kommer det företaget att komma i fråga för de här regelverken.
            </seg>
            <seg xml:id="i-cbe77eaa165c0ed8-0">
              Jag har ställt frågan till Anders Borg: Hur ska man se det här
              att det strider mot den fria rörligheten? Hur är det med bolagsskatten
              nu kom vi dit som ett konkurrensmedel? Det kan tänkas finnas företag
              som av vissa skäl vill etablera sig i Sverige men lockas att flytta
              huvudkontoren till andra länder därför att bolagsskatten används
              som ett konkurrensmedel i en kapplöpning mot botten. Är inte det
              någonting som träder den fria rörligheten för när? Den fria rörligheten
              handlar ju om att det ska vara på hyggligt lika villkor.
            </seg>
            <seg xml:id="i-b306b0f954da1fae-0">
              Den sänkta restaurangmomsen kanske strider mot den fria rörligheten.
              Det kan vara någon som tänker: Jag reser inte utomlands, för det
              är billigare att äta på restaurang i Sverige. Nu tror jag kanske
              inte att det är så. Men hur ska det här tolkas? Ska man kunna
              säga att det strider mot den fria rörligheten när vi har en egen
              skattelagstiftning? Jag tycker inte att jag har fått ett bra svar
              på det. Hur ska det tolkas egentligen?
            </seg>
            <seg xml:id="i-c40ad54887ec1d07-0">
              Jag får acceptera att vi har ett problem med regelverken. Vi
              får se vad svaret blir när Anders Borg skriver till kommissionen.
              Men jag tycker fortfarande att det här är en ganska stötande ordning.
              Vi försöker bedriva skattepolitik för att stimulera sysselsättning
              i Sverige. Sedan kan vi diskutera hur effektivt det är, men det
              är det som är avsikten. Då blir vi tvingade att lämna bidrag till
              husrenoveringar eller städning i Spanien, Italien, Danmark eller
              Norge. Jag tycker att det är ganska stötande.
            </seg>
          </u>
          <note type="speaker" xml:id="i-ede3011bd76a66f3-0">
            Anf. 64 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-cafcafc66714dd08-3">
            <seg xml:id="i-bcd20516c9b7c20f-0">
              Herr talman! Hur är det med EU-rätten så här efter 18 år? Jag
              tror att det fortfarande finns ganska många grundläggande kurser
              i EU-rätt för den som behöver, och då riktar jag mig till Bo Bernhardsson.
              Jag vet att jag nu är oförskämd, men jag kan inte låta bli.
            </seg>
            <seg xml:id="i-ae1c939bee61fcdd-0">
              EU:s icke-diskrimineringsregler gäller inte bara mellan EU:s
              medlemsstater. De gäller även för staten Sverige gentemot svenska
              medborgare. Om en svensk medborgare i Sverige som betalar skatt
              i Sverige köper RUT- eller ROT-tjänster och vill göra avdrag för
              detta, skattereduktion, är det möjligt enligt svensk lag. Om en
              svensk medborgare som betalar skatt i Sverige har ett hus i Spanien
              och vill renovera det huset är den medborgaren, precis som medborgarna
              som bor fast i Sverige och aldrig lämnar Sveriges gränser, berättigad
              till samma avdrag. Det är det som är icke-diskrimineringen.
            </seg>
            <seg xml:id="i-9ddb845fbb5a4ee2-0">
              En italiensk medborgare som betalar skatt i Italien och köper
              ett hus i Sverige får inte diskrimineras av Italien om det finns
              ett RUT- eller ROT-avdrag där och denna italienare semestrar i
              Sverige och vill renovera sitt hus här. Kan vi förstå det har
              vi ringat in den här lagstiftningen.
            </seg>
            <seg xml:id="i-b5bd9168c8fe3905-0">
              Jag hoppas att finansministern har rätt i att man kanske kan
              få kommissionen på andra planer. Nu tror jag verkligen inte detta.
              Jag kan läsa ur det dokument som regeringen fick i början av 2009
              när reformerna sjösattes: Kommissionen uppmanar därför Sverige
              att bevilja utomlandsboende personer med hela eller nästan hela
              inkomsten i Sverige samma avdragsrättigheter som personer som
              bor i landet.
            </seg>
            <seg xml:id="i-07a008c2d7babac2-0">
              Det är ganska tydligt språk.
            </seg>
          </u>
          <note type="speaker" xml:id="i-d696b115eee1c45a-0">
            Anf. 65 Finansminister ANDERS BORG (M):
          </note>
          <u who="unknown" xml:id="i-cb3c5b90897bbd09-22">
            <seg xml:id="i-b441f940bc2e1df6-0">
              Herr talman! RUT- och ROT-avdragen har fungerat väldigt väl.
              Stora skattekilar har negativa effektiva på sysselsättningen.
              Det slår ut jobb, leder till svartarbete och hindrar unga människor
              att komma in på arbetsmarknaden. Dessa avdrag har därför fungerat
              väl och gett betydande sysselsättningseffekter.
            </seg>
            <seg xml:id="i-13552f2add9689b8-0">
              Vi måste alltid göra så att lagstiftningen överensstämmer med
              EU-rätten. Den bedömning regeringen har gjort är att det var tydligt
              att kommissionen krävde av oss att vi ska ha regelverket på ett
              visst sätt.
            </seg>
            <seg xml:id="i-93bda69beda23546-0">
              Vi ska som sagt gärna återkomma efter det att vi har fått svar
              kommissionen och redovisa vilka bedömningar kommissionen gör i
              frågan. Jag tror att det är relativt klart att kommissionen kommer
              att säga att det inte är möjligt att i svensk lagstiftning förändra
              regelverket. Det har varit alldeles tydligt utifrån att både Finland
              och Tyskland har fått ändra sina regler så att de överensstämmer
              med de förhållanden som råder i Sverige.
            </seg>
          </u>
          <note type="speaker" xml:id="i-a9ee825c3b13c669-0">
            Anf. 66 BO BERNHARDSSON (S):
          </note>
          <u who="bo_bernhardsson_b292df" xml:id="i-6fda742d734b3e6a-2">
            <seg xml:id="i-3c30fe133741895c-0">
              Herr talman! Vi kommer väl inte så mycket längre.
            </seg>
            <seg xml:id="i-49ca155fa11c65f2-0">
              Själva utgångspunkten är att skattepolitik är nationell, arbetsmarknadspolitik
              är nationell. Det är det som regeringen har velat bedriva. Nu
              ställs det krav på att det ska utsträckas till att omfatta vad
              som sker i andra länder inom unionen. Jag tycker inte att det
              är rimligt.
            </seg>
            <seg xml:id="i-4f3decfed25a671f-0">
              Maria Abrahamsson försöker beskriva detta som att det är en mänsklig
              rättighet, som nu träds för när, att man får göra skatteavdrag
              för städning och renoveringar i Spanien, Italien eller Norge.
              Nej, jag tycker inte det är en mänsklig rättighet. Det här är
              svensk skattepolitik som är avsedd att träffa Sverige och inte
              andra länder. Jag tror att det är mycket inom nationell skattepolitik
              som med viss fantasi skulle kunna sägas träda den fria rörlighet
              för när.
            </seg>
            <seg xml:id="i-e7d09e704bc63dff-0">
              Jag har gjort klart vad jag tycker, och finansministern har gjort
              klart vad han tycker. Vi är inte överens. Jag tycker att det här
              är ett stötande system, men finansministern kan luta sig mot EU-regler,
              såvitt jag kan bedöma. Vi får se hur det här fortsätter.
            </seg>
          </u>
          <note xml:id="i-7e60bcd0393b481f-7">
            Överläggningen var härmed avslutad.
          </note>
          <note xml:id="i-0485a931cbd42455-0">
            13 § Bordläggning
          </note>
          <note xml:id="i-2eada2577ff04adc-0">
            Anmäldes och bordlades
          </note>
          <note xml:id="i-3b9be8f21497d738-0">
            14 § Anmälan om interpellationer
          </note>
          <note xml:id="i-ea1e81edf7e27a66-0">
            Anmäldes att följande interpellationer framställts
          </note>
          <note xml:id="i-2530918a28359f95-0">
            den 22 mars
          </note>
          <note xml:id="i-80f688a6adbc6109-0">
            Lars Johansson
          </note>
          <note xml:id="i-56059ef0d68e1a95-0">
            Börje Vestlund
          </note>
          <note xml:id="i-0b1b566cba274ea0-0">
            Patrik Björck
          </note>
          <note xml:id="i-9d3c53fb82b20456-0">
            Meeri Wasberg
          </note>
          <note xml:id="i-775b3b424f11a132-0">
            Interpellationerna redovisas i bilaga som fogats till riksdagens
            snabbprotokoll tisdagen den 26 mars.
          </note>
          <note xml:id="i-2c3e645ad1499123-0">
            15 § Anmälan om frågor för skriftliga svar
          </note>
          <note xml:id="i-d592d62335e9b765-0">
            Anmäldes att följande frågor för skriftliga svar framställts
          </note>
          <note xml:id="i-2530918a28359f95-1">
            den 22 mars
          </note>
          <note xml:id="i-ab99f01dc9f657a2-0">
            Carina Adolfsson Elgestam
          </note>
          <note xml:id="i-4b0922551a33bb0b-0">
            Ali Esbati
          </note>
          <note xml:id="i-f1a3ffb2d1df952f-0">
            Frågorna redovisas i bilaga som fogats till riksdagens snabbprotokoll
            tisdagen den 26 mars.
          </note>
          <note xml:id="i-2044196499128a73-0">
            16 § Anmälan om skriftliga svar på frågor
          </note>
          <note xml:id="i-8b1297a97bc22494-0">
            Anmäldes att skriftliga svar på följande frågor inkommit
          </note>
          <note xml:id="i-2530918a28359f95-2">
            den 22 mars
          </note>
          <note xml:id="i-5976c21787518032-0">
            Hans Olsson
          </note>
          <note xml:id="i-cb8ac8b2bf14fcb8-0">
            Mats Pertoft
          </note>
          <note xml:id="i-0ecf90d126712abb-0">
            Svaren redovisas i bilaga som fogats till riksdagens snabbprotokoll
            tisdagen den 26 mars.
          </note>
          <note xml:id="i-cff7b30122cf39ab-0">
            17 § Kammaren åtskildes kl. 12.18.
          </note>
          <note xml:id="i-3aec1f95e0230460-0">
            Förhandlingarna leddes
          </note>
          <note xml:id="i-9df9fb17912a96bc-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
