<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--120</head>
          <docDate when="2008-05-18">2008-05-18</docDate>
        </div>
      </front>
      <body>
        <div>
          <note xml:id="i-4f183275adeb51bd-0">
            ﻿
          </note>
          <note xml:id="i-81a4eb746a542fde-0">
            Riksdagens protokoll
          </note>
          <note xml:id="i-21a9e8b40d6a2248-0">
            2008/09:120
          </note>
          <note xml:id="i-d30312f453a1f3be-0" type="date">
            Måndagen den 18 maj
          </note>
          <note xml:id="i-0e0de6b690d183a5-0">
            Kl. 11:00 - 15:36
          </note>
          <note xml:id="i-39dd279c21eb4b11-0">
            1 § Justering av protokoll
          </note>
          <note xml:id="i-fbc72efa83842984-0">
            Justerades protokollen för den 11 och 12 maj.
          </note>
          <note xml:id="i-937d899ff69638f0-0">
            2 § Ledighet
          </note>
          <note xml:id="i-09b128cce67834c3-0">
            Talmannen meddelade att Liza-Maria Norlin (kd) ansökt om ledighet
            under tiden den 15 juni16 augusti.
          </note>
          <note xml:id="i-bb0454b976d36de3-0">
            Kammaren biföll denna ansökan.
          </note>
          <note xml:id="i-e0c32dd3fd7cfeb6-0">
            Talmannen anmälde att Jan Erik Ågren (kd) skulle tjänstgöra som
            ersättare för Liza-Maria Norlin.
          </note>
          <note xml:id="i-8a32c76eb6ad7124-0">
            3 § Hänvisning av ärende till utskott
          </note>
          <note xml:id="i-c0d870b4e2223c65-0">
            Föredrogs och hänvisades
          </note>
          <note xml:id="i-06d2c6359ba6d81b-0">
            4 § Mål för framtidens resor och transporter
          </note>
          <note xml:id="i-856bea726943c6d3-0">
            Föredrogs
          </note>
          <note type="speaker" xml:id="i-0dddce99ad593003-0">
            Anf. 1 LARS-AXEL NORDELL (kd):
          </note>
          <u who="lars-axel_nordell_84076c" next="cont" xml:id="i-8946870a712a8b1f-0">
            <seg xml:id="i-44820a29d52650b8-0">
              Herr talman! Resor och transporter har alltid varit viktiga för
              dem som bor och bygger i vårt avlånga land. Förr skilde bergen
              och de stora skogarna människorna åt, medan sjöar och vattendrag
              förenade. Dagens moderna transportsystem ger helt andra möjligheter
              samtidigt som såväl medborgare som näringsliv i dag också har
              helt andra behov än tidigare av snabba, säkra och kostnadseffektiva
              resor och transporter.
            </seg>
            <seg xml:id="i-f378747a39bf70a3-0">
              Jag har svårt att tänka mig att det kan råda några delade meningar
              om att resor och transporter är nödvändiga för att vårt samhälle
              ska fungera, och de transportpolitiska målen och de valda målstrukturerna
              är uttryck för den politiska inriktningen och våra prioriteringar
              för vägen dit.
            </seg>
          </u>
          <note xml:id="i-3191561d50f8d98a-0">
            I trafikutskottets betänkande TU14, Mål för framtidens resor
            och transporter , behandlas regeringens proposition 2008/09:93
            med samma namn samt en motion som Miljöpartiet, Socialdemokraterna
            och Vänsterpartiet tillsammans väckt med anledning av propositionen.
          </note>
          <u who="lars-axel_nordell_84076c" prev="cont" xml:id="i-a82fb01464b827c4-0">
            <seg xml:id="i-bca232761c5d18fe-0">
              Regeringen redovisar i propositionen att det övergripande målet
              för transportpolitiken även fortsättningsvis ska vara att säkerställa
              en samhällsekonomiskt effektiv och långsiktigt hållbar transportförsörjning
              för medborgarna och näringslivet i hela landet. Därmed markeras
              att huvudinriktningen i transportpolitiken ligger oförändrad.
            </seg>
            <seg xml:id="i-8d9b1dbc08e42f28-0">
              Däremot föreslås en ändrad och förenklad transportpolitisk målstruktur
              med en inriktning som är en del av regeringens politik för fler
              arbetstillfällen och växande företag. Syftet med förenklingen
              är att underlätta avvägningen i budgetprocessen och styrningen
              liksom planeringen, genomförandet och uppföljningen av den statliga
              transportpolitiken.
            </seg>
            <seg xml:id="i-6ffe5c4ce9a58106-0">
              De tidigare sex delmålen ersätts av två mål: ett funktionsmål
              som handlar om tillgänglighet och ett hänsynsmål som handlar om
              säkerhet, miljö och hälsa. Dessa båda mål utgör viktiga förutsättningar
              för en framgångsrik rese- och transportpolitik. Tillgängligheten
              är viktig ur regional utgångspunkt, för personer med funktionsnedsättningar
              och för övrigt för alla resenärer.
            </seg>
            <seg xml:id="i-3757d51c41a99899-0">
              Herr talman! Med detta övergripande transportpolitiska mål samt
              funktionsmålet och hänsynsmålet för transportpolitiken överlämnar
              jag härmed trafikutskottets betänkande TU14 till kammaren för
              debatt och beslut.
            </seg>
          </u>
          <note type="speaker" xml:id="i-adba6fa267a209b5-0">
            Anf. 2 CHRISTINA AXELSSON (s):
          </note>
          <u who="christina_axelsson_dbffdb" xml:id="i-68c42141bb5bc516-0">
            <seg xml:id="i-5623b5ce0945e48a-0">
              Herr talman! Som vi hörde alldeles nyss ska vi alltså debattera
              mål för transportpolitiken i dag.
            </seg>
            <seg xml:id="i-889c2d76f3656a94-0">
              De transportpolitiska målen som vi i dag lever med togs fram
              1998 av Socialdemokraterna tillsammans med Miljöpartiet och Vänsterpartiet.
              Själva poängen med målen är att synliggöra vilka åtgärder som
              behövs för att uppnå respektive mål men också för att göra konflikter
              och synergier med andra samhällsmål tydliga.
            </seg>
            <seg xml:id="i-5766b105d4290f17-0">
              Herr talman! Från oppositionen tycker vi att det är förvånande
              att regeringen arbetar med att strukturera om målen i stället
              för att analysera varför de mål som finns inte uppnås. Vi begär
              därför att riksdagen avslår regeringens förslag till ny transportpolitisk
              målstruktur med ett övergripande mål samt ett funktionsmål och
              ett hänsynsmål. Därmed yrkar jag bifall till reservationerna 1
              och 2. Jag står självklart bakom även den tredje reservationen,
              men för tids vinnande yrkar jag bifall till de båda första.
            </seg>
            <seg xml:id="i-32416b80f96ddc41-0">
              Herr talman! Det regeringen nu föreslår och majoriteten i utskottet
              samtycker till är att behålla det övergripande målet och införa
              två jämbördiga mål i stället för det vi tidigare hade, sex delmål.
              Anledningen är att öka kommunicerbarheten och styreffekten i den
              statliga transportpolitiken. Hur då? Det regeringen här föreslår
              kan, enligt min mening, knappast underlätta kommunicerbarheten
              och styreffekten eller prioriteringar för dem som ska använda
              målen. Den nya målstrukturen gör i stället de tidigare sex delmålen
              osynliga, och det kommer att försvaga målstyrningen, speciellt
              när det gäller miljö, jämställdhet och trafiksäkerhet.
            </seg>
            <seg xml:id="i-c3008c32ac0e6112-0">
              I vår gemensamma reservation från Socialdemokraterna, Miljöpartiet
              och Vänsterpartiet framhåller vi i stället att den befintliga
              målstrukturen ska behållas eftersom den är mer ändamålsenlig,
              framför allt när det gäller att göra avvägningar mellan målen.
              Däremot vill vi framhålla att målen självklart behöver kompletteras
              i vissa avseenden.
            </seg>
            <seg xml:id="i-1e504be07af73f8b-0">
              Herr talman! Vi anser alltså att det finns en rad förbättringar
              som behöver göras när det gäller de transportpolitiska målen och
              hur de ska kunna uppnås. Det jag särskilt vill lyfta fram är barns
              säkerhet. Hittills har barns säkerhet prioriterats högt i den
              svenska transportpolitiken, och det har alla partier i riksdagen
              varit överens om. Det här förutsätter en trafikplanering där man
              utgår från barns behov i stället för bilisternas. Det är klarlagt
              att hänsyn till barns rörelsebehov också ofta går hand i hand
              med hänsyn till miljö, jämställdhet och trafiksäkerhet för andra
              grupper.
            </seg>
            <seg xml:id="i-ae72c3b4c58e9965-0">
              Att trafikolyckorna fortfarande utgör en så hög andel av dödsorsakerna
              för barn är helt oacceptabelt. Barns behov av rörelsefrihet måste
              tillgodoses, men samtidigt krävs en kraftfull politisk styrning
              för att detta ska kombineras med hög trafiksäkerhet för denna
              utsatta grupp. Ett exempel är trafiken kring landets skolor som
              både är ett hot mot elevernas säkerhet och ett problem för deras
              hälsa och miljö.
            </seg>
            <seg xml:id="i-4e991e94ef70287b-0">
              Herr talman! Det är viktigt att barns perspektiv och behov ska
              genomsyra hela transportpolitiken, men vad säger regeringen och
              majoriteten om det? Jag citerar ur propositionen: För att öka
              flickors och pojkars säkerhet och rörelsefrihet i trafiken krävs
              ett systematiskt arbete för att anpassa trafiken och trafikmiljöerna
              även för barn som oskyddade trafikanter, så att transportpolitiken,
              tillsammans med den fysiska planeringen, främjar såväl tillgänglighet
              som ökad säkerhet och hälsa.
            </seg>
            <seg xml:id="i-27e299445a133e85-0">
              Jaha, säger jag. Och? Förklara för mig på vilket sätt barns trafiksäkerhet
              kommer att öka med de nya målformuleringarna! På vilket sätt kommer
              de som ska arbeta efter dem att förstå att det är barn som ska
              prioriteras? Förklara det för mig, för jag vill kunna berätta
              för mina barnbarn hur den moderatledda regeringen ser på de här
              frågorna.
            </seg>
            <seg xml:id="i-8a326b2a0dabe4b8-0">
              Det är glädjande att vi har vår minister här i dag. Vår minister
              kan säkert förklara hur det här ska omsättas i praktisk verklighet.
            </seg>
            <seg xml:id="i-a7cd745149bb30a2-0">
              Herr talman! I sin proposition säger regeringen att en förenklad
              målstruktur syftar till att underlätta avvägningar i beslutsprocessen
              och styrningen, liksom planeringen, genomförandet och uppföljningen
              av den statliga transportpolitiken.
            </seg>
            <seg xml:id="i-3c32974d3056079c-0">
              Jag förstår inte hur de nu föreslagna nya målformuleringarna
              kommer att leda till detta. Men, som sagt, det får vi snart höra.
            </seg>
            <seg xml:id="i-ed368f9de44d18f1-0">
              Så här säger majoriteten vidare i trafikutskottets betänkande:
              När det gäller konkretisering och kvantifiering av de transportpolitiska
              målen och deras preciseringar vill utskottet påminna om att regeringen
              betonar att detta arbete ska fortsätta. Sålunda är utvecklandet
              av preciseringar och etappmål de berörda myndigheternas ansvar.
            </seg>
            <seg xml:id="i-31de23f1f1dd2b26-0">
              Herr talman! Jag har lärt mig av Olof Palme att politik är att
              vilja. Då måste jag fråga: Vad vill ni med de nya målen? Är det
              inte den politiska viljan som ska styra myndigheterna genom politiska
              mål?
            </seg>
            <seg xml:id="i-ebbc692985906bf7-0">
              Jag vill nu göra kammaren uppmärksam på att vi kanske egentligen
              avhänder oss viljan till målstyrning i transportpolitiken och
              i stället överlämnar den till myndigheterna. Jag tycker att det
              är fel väg att gå.
            </seg>
          </u>
          <note xml:id="i-b84c958cff0f9755-0">
            I detta anförande instämde Peter Pedersen (v) och Karin Svensson
            Smith (mp).
          </note>
          <note type="speaker" xml:id="i-0ea7a52a2bdbe7d0-0">
            Anf. 3 PETER PEDERSEN (v):
          </note>
          <u who="peter_pedersen_0f4dae" xml:id="i-c7a1d86f2ec72ef1-0">
            <seg xml:id="i-89acab7e2ff98122-0">
              Herr talman! Även Vänsterpartiet står bakom samtliga tre reservationer,
              men vi nöjer oss med att yrka bifall till reservationerna 1 och
              2.
            </seg>
            <seg xml:id="i-9df51240b34a5dbd-0">
              Herr talman! Jag ska inte upprepa allt som Christina Axelsson
              sade på ett mycket bra sätt utan bara konstatera att själva anslaget
              har varit att man vill ha en förenklad målstruktur för att underlätta
              avvägningar i beslutsprocessen och styrningen liksom planeringen,
              genomförandet och uppföljningen av den statliga transportpolitiken.
              Så står det i betänkandet på s. 4 som en sammanfattning av propositionen.
            </seg>
            <seg xml:id="i-e25957cd6deefb0a-0">
              Jag kan säga att jag tycker att ni har misslyckats kapitalt.
              Visserligen är inte propositionen speciellt omfattande i textmängd,
              men den är väldigt svårläst. Sällan har så många personer utifrån
              som är intresserade av transport- och trafikpolitik ringt och
              frågat om jag har läst den och om jag i så fall kunde förklara
              vad som står där. Jag måste erkänna att det var ganska svårt.
              Jag kan dock trösta med att regeringens proposition är ett litet
              steg i rätt riktning jämfört med Sikas ursprungliga förslag som
              var ännu mer svårbegripligt.
            </seg>
            <seg xml:id="i-c23bf62de710c0e6-0">
              Jag tänker uppehålla mig vid två frågor. Till att börja med är
              det glädjande att vi behåller det övergripande målet. Sedan är
              det väldigt svårt att förstå att ni tar bort de nuvarande sex
              delmålen och ersätter dem med två andra mål, ett hänsynsmål och
              ett funktionsmål som i sin tur ska preciseras av myndigheterna,
              som Christina Axelsson sade.
            </seg>
            <seg xml:id="i-70f802570f2784f2-0">
              Jag vill nog att ansvarig minister förklarar på vilket sätt vi
              ökar arbetet och förutsättningarna att lyckas med jämställdheten
              inom transport- och trafiksektorn genom att man otydliggör jämställdhetsfrågorna,
              att man lägger in dem i ett annat mål i stället för att de som
              i dag är ett eget självständigt delmål. Är det verkligen att lyfta
              fram jämställdhetsfrågorna inom transportpolitiken?
            </seg>
            <seg xml:id="i-f34937b01dc72a5f-0">
              Den andra frågan handlar om kollektivtrafiken. Vi säger väldigt
              tydligt att vi anser att det krävs en ökad andel kollektivt resande
              om vi ska kunna leva upp till olika målsättningar i övrigt, till
              exempel den viktiga klimatpolitiken. Då får vi i princip svaret
              att vi politiker inte ska peta i detaljer och tala om för de resande
              vilken typ av färdsätt de ska välja. Det ska man liksom överlåta
              till dem som reser. Man pratar om kundens valfrihet.
            </seg>
            <seg xml:id="i-408562177a4d2aa8-0">
              Det är alltså ingen pekpinne att tala om att det vore bra om
              fler reste kollektivt. På samma sida och på sidorna efter, s.
              1819, hänvisar man till en sådan remisskonferens som SKL har om
              att fördubbla kollektivtrafikens marknadsandel. Då skriver man
              om det i positiva ordalag.
            </seg>
            <seg xml:id="i-6cceff82bae6d4ca-0">
              Frågan är: Vilken syn är det som gäller? Tycker ni att det är
              fel att Vänstern, Miljöpartiet och Socialdemokraterna vill ha
              ett ökat kollektivt resande? Ni tycker inte att man ska ha pekpinnar.
            </seg>
            <seg xml:id="i-7085610aa52a2860-0">
              På nästa sida säger ni att det är ett bra initiativ som SKL och
              andra myndigheter och operatörer tar när de vill fördubbla marknadsandelarna
              för kollektivtrafiken. Jag uppfattar att ni skriver det i positiva
              ordalag.
            </seg>
            <seg xml:id="i-c3781b43597a99fa-0">
              Då är frågan: Vilken syn är regeringens? Är det bra eller dåligt,
              är det önskvärt eller inte önskvärt att vi får ett ökat kollektivt
              resande?
            </seg>
            <seg xml:id="i-947e99b149390c0c-0">
              Om man anser att det är önskvärt, varför pratar man då om pekpinnar
              i stället för att prata om styrning och en politisk vilja, som
              Christina Axelsson sade? Vi måste faktiskt ta de nödvändiga besluten
              för att vi också ska få fler människor att resa kollektivt.
            </seg>
          </u>
          <note type="speaker" xml:id="i-f4f932a1c373995c-0">
            Anf. 4 KARIN SVENSSON SMITH (mp):
          </note>
          <u who="karin_svensson_smith_1f3fb3" next="cont" xml:id="i-afa124e93f8240fe-0"/>
          <note xml:id="i-81b621cfc74099c5-0">
            Herr talman! Jag vill yrka bifall till reservation nr 1 och nr
            2.
          </note>
          <u who="karin_svensson_smith_1f3fb3" prev="cont" xml:id="i-8c48e0abe22e5907-0">
            <seg xml:id="i-6d5bdcd6a210ddc0-0">
              Den här propositionen och vårt betänkande handlar om transportpolitiska
              mål, och jag skulle vilja ge en liten bakgrund till detta.
            </seg>
            <seg xml:id="i-4f5a1eaf59c4d975-0">
              1990-talets största utredning, både i antal sidor och på flera
              andra sätt, var Kommunikationskommittén, som kanske talmannen
              kan erinra sig eftersom han var en av deltagarna, liksom jag,
              i den. Vi gick igenom mycket noggrant vad som skulle vara målsättningen
              för framtidens transporter. Vi utredde och vi åkte runt. Vi sparade
              nog ingen möda när det gällde att ta reda på underlaget för det
              här. Transporterna styr ju så mycket av vardagslivet för oss,
              men de styr också väldigt mycket av det som är relevant för till
              exempel klimatpolitik och sådant.
            </seg>
            <seg xml:id="i-cef8957fc5dc6219-0">
              De målsättningar som vi har nu, fram till riksdagsbeslutet i
              morgon, är de som Kommunikationskommittén gav underlag till. Våren
              1998 antog riksdagen dem och sedan har de varit oförändrade, frånsett
              december 2001 när man lade till jämställdhet som ett sjätte transportpolitiskt
              delmål.
            </seg>
            <seg xml:id="i-54f8bdcea504b8e8-0">
              Vad är det nu regeringen gör? Jag tror att man har tagit intryck
              av den kritik som har kommit mot formuleringen av de transportpolitiska
              målen. Jag har hört från flera att man har en suboptimering av
              miljö- och trafiksäkerhet, för de är nämligen till skillnad från
              de andra två delmålen mycket mer precisa i sin uppläggning.
            </seg>
            <seg xml:id="i-c487c8743244d55c-0">
              När det gäller det nuvarande transportpolitiska målet för miljö
              har man som målsättning att hela den samlade transportsektorns
              klimatpåverkan senast 2010 ska komma ned i motsvarande 1990 års
              nivå. Så har det inte fungerat hittills. Tvärtom har ju transporterna
              ökat så mycket att alla goda effekter av den ökade andelen miljöbilar
              har förtagits av en volymökning av transporterna. Andra sektorer
              har minskat sin miljöbelastning med 15 procent i snitt medan transporterna
              har ökat sin med 10 procent mellan 1990 och 2006.
            </seg>
            <seg xml:id="i-f2cffef3e6dfc45d-0">
              Vad kan man göra när man noterar det här? Man kan konstatera
              att vi har gjort för lite. Där måste vi ju ta på oss en del av
              ansvaret. Ansvaret kan inte bara åvila dem som har haft makten
              sedan förra valet. Men jag tror nog att vi har ett helt annat
              koncept i det rödgröna gänget. Vi vill konstatera fakta och sedan
              föreslå styrmedel för att uppnå målen i stället för att devalvera
              målen. Det är det jag menar att regeringen gör i sin nuvarande
              proposition, och jag skulle vilja precisera det i fem olika punkter.
            </seg>
            <seg xml:id="i-fe96d9b60c60f223-0">
              Inledningsvis har vi klimatet. Vi har alltså en målsättning nu
              som handlar om hela transportsektorn. Transportsektorn består
              av personbilar, men där ingår också sjöfart, flyg och lastbilar.
              Detta kan inte reduceras till att man säger att senast 2030 ska
              personbilsfordonsflottan vara oberoende av fossila bränslen. Vad
              gör man då med klimatpåverkan från lastbilar, sjöfart och flyg?
              Det står ingenting om det i de här transportpolitiska målen, utan
              man reducerar detta till personbilarna.
            </seg>
            <seg xml:id="i-5e9f578f4efdf000-0">
              Eftersom jag är ganska nyfiken på att förstå hur regeringen tänker
              här har jag förstås också lusläst klimatpropositionen. Där finns
              ett förslag på den tunga sidan, det vill säga ecodriving för lastbilschaufförer.
              Men om man tittar på Vägverkets redovisning av godstransporternas
              klimatpåverkan ser man att det inte kommer att förslå särskilt
              långt. Det behövs mycket kraftigare tag om vi ska klara av det
              klimatmål som såväl EU som Sverige har satt upp.
            </seg>
            <seg xml:id="i-ddcafdf1ce0db240-0">
              Det andra är trafiksäkerhet. Nollvisionen är lite nedtonad i
              de nya transportpolitiska målen, men det är också fråga om en
              ambitionssänkning när det gäller delmålen. Det fanns tidigare
              ett mål till 2007 på max 270 döda. Det nåddes inte. Trots alla
              positiva åtgärder är det framför allt volymökning av transporterna,
              bristande respekt för hastighetsgränser och rattfylleri som har
              gjort att det fortfarande dör alldeles för många människor på
              våra vägar.
            </seg>
            <seg xml:id="i-5ff5627d17247f3a-0">
              Vad kan man göra? Då kan man till exempel införa obligatoriska
              alkolås, öka hastighetsövervakningen och ha kraftiga sanktioner
              mot hastighetsöverträdelser. I stället sänker regeringen ambitionsnivån
              så att det till 2020 ska vara max 220 döda i trafiken.
            </seg>
            <seg xml:id="i-266393d59f8d70bb-0">
              Det handlar inte bara om antalet döda utan det är också fråga
              om ett stort antal människor, flera tusen varje år, som blir lemlästade
              för resten av sina liv, får tillbringa sina liv i rullstol eller
              med andra permanenta skador. Trafiken är ett stort folkhälsoproblem
              och förtjänar tuffare tag, högre målsättningar och fler åtgärder
              i stället för en sänkt ambitionsnivå.
            </seg>
            <seg xml:id="i-b17fb714eb064ff7-0">
              Den tredje punkten där man luddar till det är jämställdhet. Det
              är förstås klokt att jämställdhet ska integreras, men om det inte
              blir fråga om ett separat delmål där en uppföljning ska redovisas
              och hur det går kommer frågan att försvinna i det övriga. Utgiftsområde
              22 i budgetpropositionen ligger tillsammans med en mängd andra
              politikområden. Där är redovisningen i förhållande till mål. Om
              detta döps om och man i stället pratar om hänsynsmål eller något
              annat innebär det att det blir svårare att redovisa vad som faktiskt
              har hänt.
            </seg>
            <seg xml:id="i-8363a8a7617f8fd4-0">
              Varför har vi då ett jämställdhetsmål? Ibland får jag den frågan.
              Jag blir förvånad, men det är lika bra att vi klarar ut det en
              gång för alla.
            </seg>
            <seg xml:id="i-af72e0bfa52682b3-0">
              Jag var på en föreläsning som Tora Friberg, forskare och professor
              i jämställdhet vid Linköpings universitet, höll för två dagar
              sedan. Då hade hon nya uppgifter om hur långt man förflyttar sig,
              som jag tycker mycket tydligt förklarar att det är en systematisk
              skillnad, genomsnittligt, mellan män och kvinnor. Kvinnor förflyttar
              sig i genomsnitt 34 kilometer om dagen och män 52. Män använder
              huvudsakligen bilen för sina transporter medan kvinnor använder
              kollektivtrafiken i minst lika stor utsträckning. Bilägandet är
              till tre fjärdedelar registrerat på män. Kvinnor är i mycket större
              utsträckning än män beroende av kollektivtrafik för sina transporter
              eftersom de inte äger eller har tillgång till bil.
            </seg>
            <seg xml:id="i-96e71e580a7454ec-0">
              Det är också skillnad i attityder. Miljö och säkerhet står, genomsnittligt,
              högre upp på kvinnors dagordning medan hastighet och framkomlighet
              står genomsnittligt högre upp på männens dagordning.
            </seg>
            <seg xml:id="i-62ffe335a9e3031f-0">
              Vad ska man då göra för att uppnå jämställdhet? Vi har sagt att
              kvinnors värderingar ska beaktas mer vid utformning av transportpolitiken.
              Vi ska i samma utsträckning vara delaktiga i planeringen av ny
              infrastruktur. Jag kan inte se någonting här i regeringens förslag
              som kommer att stärka den aspekten snarare tvärtom.
            </seg>
            <seg xml:id="i-6c5fcea604f40755-0">
              Den fjärde aspekten handlar om samhällsekonomisk lönsamhet. Om
              det är någon variabel som regeringen kanske hissat mer jämfört
              med nuvarande målsättning är det samhällsekonomisk lönsamhet och
              kostnadseffektivitet. Är vi rödgröna mot detta? Vill vi ha det
              ineffektivt? Nej, tvärtom, men vi vill öka ambitionen genom att
              precisera vad man menar med detta. Här talas mycket om ett kundperspektiv.
              Jag refererar till det alldeles utmärkta inlägget av Christina
              Axelsson och vad hon sade om barnen. I vilken utsträckning är
              de kunder? Kan de betala för att få en säkrare miljö? Går det
              att fråga barn vad de är villiga att betala för att trafiken ska
              bli säker? Nej, de kan inte svara. De är medborgare, och de ska
              behandlas som medborgare och inte som kunder. Med ett utpräglat
              kundperspektiv försvinner både barnens intressen och kommande
              generationers intressen. De kan inte efterfråga någonting av det
              vi beslutar här och nu. Ett medborgerligt perspektiv, kommande
              generationer, borde i större utsträckning lyftas upp i transportpolitiken,
              vilket vi redovisar i våra reservationer.
            </seg>
            <seg xml:id="i-2b7a9ec3c7a05958-0">
              Vad menar man, till sist, med samhällsekonomisk lönsamhet? Man
              har en definition av det där kronor och ören används. Det kan
              man göra med mycket, men vi kan ifrågasätta hur underlaget ser
              ut. I det underlag som finns till de nuvarande förslagen av planering
              av vägar och järnvägar är koldioxid värderat till 1 krona och
              50 öre per kilo. Det är en siffra man kom överens om för ungefär
              tio år sedan. Ingen i dag kan i gå i god för att det är så billigt
              att förstöra klimatet. Om vi läser den förre världsbanksekonomen
              Sterns rapporter säger han att det snarare borde värderas tio
              gånger högre och att det kommer att kosta mer att inte vidta klimatåtgärder
              i dag än att göra det. Det här återspeglas inte i de kalkylmodeller
              som finns för vägar och järnvägar i dag. Det är en av anledningarna
              till att järnvägar kommer på undantag i regeringens förslag och
              att vägar blir prioriterade. Vi tycker att mycket skarpare vetenskapligt
              underlag ska användas för kalkylmodellerna.
            </seg>
          </u>
          <note xml:id="i-2a9827de9a76dbcc-0">
            I detta anförande instämde Christina Axelsson (s) och Peter Pedersen
            (v).
          </note>
          <note type="speaker" xml:id="i-7a9f19de1a458e0c-0">
            Anf. 5 MALIN LÖFSJÖGÅRD (m):
          </note>
          <u who="unknown" xml:id="i-f36185918d14297f-0">
            <seg xml:id="i-f143de0c7d56f81b-0">
              Herr talman! Först vill jag yrka bifall till förslaget i betänkandet
              och avslag på reservationerna.
            </seg>
            <seg xml:id="i-8a55a32b6b1cf2a0-0">
              Ett fungerande samhälle är beroende av resor och transporter.
              Vi måste ta oss till arbetet, och vi måste också kunna transportera
              varor och andra saker. Resorna och transporterna är oftast inte
              ett mål i sig utan ett nödvändigt medel för att samhället ska
              fungera. Transportsystemet måste vara öppet och användbart för
              alla. Det ska gälla medborgare och näringsliv. Transportsystemet
              ska bidra till ökad tillväxt och utveckling, men vi måste se till
              att de negativa effekter som uppstår minskas. För att klara framtidens
              välfärd behöver vi bryta utanförskapet. Vi måste skapa tillväxt
              och utveckling och samtidigt ta hänsyn till klimatutmaningen.
              De transportpolitiska målen och målstrukturen uttrycker den politiska
              inriktningen och prioriteringarna för att nå detta.
            </seg>
            <seg xml:id="i-91d3ae2a4e9e6c37-0">
              Herr talman! Den debatt vi har i dag är resultatet av den översyn
              av de transportpolitiska målen som regeringen beslutade att genomföra
              2007. I översynen framkom att styrningen och måluppfyllelsen av
              de tidigare målen inte fungerade tillfredsställande och att det
              finns behov av utveckling inom de flesta målområdena. Vi i alliansen
              föreslår därför en förenklad målstruktur som syftar till att underlätta
              beslutsprocesserna, förbättra styrningen, förbättra planeringen,
              förbättra genomförandet och förbättra uppföljningen. Det övergripande
              målet föreslås vara oförändrat, det vill säga att transportpolitikens
              mål är att säkerställa en samhällsekonomiskt effektiv och långsiktigt
              hållbar transportförsörjning för medborgarna och näringslivet
              i hela landet. Vi inför två jämbördiga mål, nämligen funktionsmål
              och hänsynsmål, för att åstadkomma en tydligare målstruktur där
              vi lättare kan göra avvägningar mellan målen och tydligare se
              målkonflikterna.
            </seg>
            <seg xml:id="i-113d0277b7f68f65-0">
              Prioriterade områden under funktionsmål och hänsynsmål uttrycks
              genom preciseringar. Målen utgår från en trafikslagsövergripande
              ansats och användarperspektivet samt omfattar alla fyra trafikslagen.
            </seg>
            <seg xml:id="i-3f4962395436a416-0">
              Herr talman! Funktionsmålet utgår från begreppet tillgänglighet.
              Transportsystemet ska ge alla grundläggande tillgänglighet med
              god kvalitet, vara öppet, användbart och bidra till utvecklingskraften
              i hela landet. Tillgängligheten är till för alla barn, äldre,
              personer med funktionsnedsättning, kvinnor och män. Vi ökar fokus
              på medborgarperspektivet, på att stärka näringslivets internationella
              konkurrenskraft och på att underlätta en hållbar regionförstoring.
            </seg>
            <seg xml:id="i-683c72c94f896a87-0">
              Vi ser i dag att arbetsmarknadsregionerna blir större och växer.
              För ett långsiktigt hållbart transportsystem måste vi stimulera
              till och skapa förutsättningar för klimatsmartare, energieffektivare
              och säkrare lösningar. Det handlar om förbättrade möjligheter
              för att få medborgare och näringsliv att välja transportsätt som
              uppfyller detta. Vi måste arbeta för att få fler att välja kollektivtrafik,
              men även cykel och gång är viktigt, vilket tas upp i betänkandet
              och i propositionen.
            </seg>
            <seg xml:id="i-dd7539a6fb296702-0">
              Vi kan konstatera att jämställdhetsarbetet kommit en bit på vägen
              sedan delmålet infördes 2001. Men det finns mycket mer att göra.
              Vi kan inte bara stirra oss blinda på styrelse- eller ledningsnivå.
              Jämställdhetsfrågan kräver ett betydligt bredare grepp. Jämställdhetsarbetet
              måste utvecklas, och vi måste fokusera på genomförandet och resultatet
              av transportpolitiken. Vi måste arbeta med jämställdhetsintegrering,
              det vill säga att alla beslut inom politikområdena ska präglas
              av ett jämställdhetsperspektiv.
            </seg>
            <seg xml:id="i-66edc7d22c91b8dc-0">
              Herr talman! Hänsynsmålet handlar om säkerhet, miljö och hälsa.
              Transportsystemet måste anpassas så att ingen dödas eller skadas
              allvarligt samt bidra till att miljökvalitetsmålen uppnås och
              även till ökad hälsa. För första gången lyfter vi in folkhälsovinkeln
              i målstrukturen.
            </seg>
            <seg xml:id="i-9bd882a078face22-0">
              Kommande mål om trafiksäkerheten lyfter fram säkerheten för alla
              trafikslag. Takten i genomförandet av nollvisionen anpassas efter
              trafikslagen och görs mer realistisk.
            </seg>
            <seg xml:id="i-4c129e5707fbf5b0-0">
              Jag vill här nämna trafiksäkerhetsarbetet inom vägområdet lite
              mer specifikt. Vi vet att nollvisionsarbetet misslyckades med
              att uppnå det tidigare etappmålet för år 2007. Utvärderingen av
              det tidigare arbetet visade på bland annat vikten av ökad styrning
              och realism.
            </seg>
            <seg xml:id="i-88203ea02f217389-0">
              Arbetet med nollvisionen för väg och även övriga trafikslag går
              nu vidare. När det gäller väg föreslår vi nu målet att antalet
              döda halveras från 2007 till 2020 och att antalet svårt skadade
              minskas med en fjärdedel under samma period. Utgångspunkten för
              detta etappmål är Vägverkets arbete och slutsatserna från utredningen
              av det tidigare arbetet med nollvisionen.
            </seg>
            <seg xml:id="i-9816d3f148158094-0">
              Herr talman! Transportsektorn står för 30 procent av Sveriges
              koldioxidutsläpp, och här finns en stor möjlighet att bidra till
              att minska klimat- och miljöpåverkan. Genom ökad energieffektivitet
              och att beroendet av fossila bränslen bryts kommer vi att stegvis
              kunna minska klimatpåverkan. År 2030 bör Sverige ha en fordonsflotta
              som är oberoende av fossila bränslen.
            </seg>
            <seg xml:id="i-dbe47596415f144a-0">
              Huvudsyftet för klimatarbetet måste vara att minska utsläppen.
              Vi är inte emot resorna eller transporterna, men vi är emot utsläppen.
              Här kan också användningen av ny teknik, IT och intelligenta transportsystem
              finnas med. Här finns en stor potential att bidra till samtliga
              mål. Det kan till exempel handla om övervakning, möjligheter till
              förarstöd och andra applikationer.
            </seg>
            <seg xml:id="i-2547c825b75fbd34-0">
              Herr talman! En annan viktig del i målarbetet är själva tillämpningen.
              De transportpolitiska målen tillsammans med de transportpolitiska
              principerna är den viktigaste utgångspunkten för regeringens val
              av åtgärder och styrmedel. Det handlar om infrastrukturplaneringen,
              hur vi organiserar och styr våra myndigheter, hur lagstiftning
              och regler ser ut och vilka ekonomiska styrmedel som ska användas.
            </seg>
            <seg xml:id="i-3a4b793b2a5dbc20-0">
              Planeringen av infrastruktur måste effektiviseras och samordnas
              betydligt bättre med övrig fysisk planering. Regeringen har därför
              tillsatt en parlamentarisk utredning för att effektivisera planeringsprocessen
              för infrastrukturen.
            </seg>
            <seg xml:id="i-1619dd4f101913fd-0">
              Samhällsekonomiska kostnader ska vara en utgångspunkt. Vi måste
              kunna jämföra olika projekt med varandra för att kunna göra prioriteringar.
              Regeringen har arbetat med en trafikslagsövergripande ansats,
              vilket kommer att synas i den nationella plan som blir resultatet
              av den åtgärdsplanering som nu pågår. Fortsatt utveckling krävs
              naturligtvis för att vi ska kunna jämföra alternativen utifrån
              samma värdegrund. Ingående faktorer och parametrar kräver fortlöpande
              utveckling och anpassning. Så kommer det alltid att vara.
            </seg>
            <seg xml:id="i-b55d483badd07d24-0">
              Kvalitetssäkring och öppenhet är också viktiga faktorer tillsammans
              med att målen och arbetet måste kunna följas upp och utvärderas
              och inte minst redovisas för oss i riksdagen.
            </seg>
            <seg xml:id="i-deb480c743f57fe4-0">
              I den åtgärdsplanering som nu pågår kommer regeringen också att
              göra en oberoende granskning av planförslagen och utföra stickprovskontroller.
            </seg>
            <seg xml:id="i-1d7fd15baba66f02-0">
              För att kunna följa upp målen och arbetet måste vi arbeta vidare
              med preciseringarna och kvantifiera och konkretisera arbetet mer.
            </seg>
            <seg xml:id="i-c812c318456e453a-0">
              Hur vi väljer att organisera och styra våra myndigheter spelar
              en stor roll för hur vi ska kunna nå uppställda mål. Alliansen
              gör här en rad olika reformer. Bland annat har vi inrättat Transportstyrelsen,
              som kommer att få större möjligheter att arbeta med och följa
              upp de transportpolitiska målen utifrån ett trafikslagsövergripande
              synsätt.
            </seg>
            <seg xml:id="i-32d88b08f8fce4c6-0">
              Herr talman! Oppositionen har väckt en gemensam motion där man
              är överens om att man vill behålla den gamla strukturen. De rödgröna
              är alltså överens om att behålla en målstruktur som har konstaterats
              inte fungera på ett tillfredsställande sätt. Erfarenheter från
              tio års tid visar detta målstrukturen fungerar inte. Under merparten
              av dessa tio år hade Socialdemokraterna själva makten och möjligheten
              att göra förändringar och förbättringar. Men man gjorde ingenting.
            </seg>
            <seg xml:id="i-4bd2a58b5ca2babf-0">
              För att vårt transportsystem ska bli effektivare, klimatsmartare
              och säkrare behöver vi en målstruktur som möjliggör detta och
              som samtidigt på ett tydligt sätt beskriver inriktningen och målsättningen,
              tydliggör målkonflikter och ser till att vi får en realistisk
              och verklighetsförankrad tillämpning med tydliga resultat. Strukturen
              måste bidra till utveckling i förhållande till målen och göra
              så att regering och riksdag kan styra den transportpolitiska utvecklingen.
            </seg>
            <seg xml:id="i-dedaa1cf86280eaf-0">
              Precis så jobbar vi i alliansen.
            </seg>
          </u>
          <note type="speaker" xml:id="i-71392102ad1c5140-0">
            Anf. 6 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-cc2cf1e4d4a16466-0">
            <seg xml:id="i-fd640ce91525a8fe-0">
              Herr talman! Malin Löfsjögård sade att man skulle ta hänsyn till
              klimatutmaningen. Det tycker jag också. Men då skulle jag vilja
              fråga Malin Löfsjögård: Om man tittar på den här förändringen
              av målet från att hela transportsektorns samlade klimatpåverkan
              ska minska till att säga att fordonsflottan ska vara fossilbränsleoberoende
              år 2030 tror hon att det räcker för att klara klimatutmaningen?
              Att bilarna ska vara fossilbränsleoberoende innebär ju inte att
              de använder något annat än fossila bränslen. Tyvärr har vi i dag
              mängder av flexifuelbilar som tankar fossilt. Det är bara 4,5
              procent som är biodrivmedel inom transportsektorn, vilket vi också
              redovisar i vårt betänkande. Kan hon förklara hur tekniken att
              de ska kunna köra på något annat gör att man når målen?
            </seg>
            <seg xml:id="i-06c4fcd7708395a4-0">
              Det andra jag skulle vilja fråga Malin Löfsjögård är: Tror hon
              att obligatoriska alkolås i hela fordonsflottan skulle underlätta
              eller försvåra att nå det transportpolitiska målet när det gäller
              säkerhet?
            </seg>
          </u>
          <note type="speaker" xml:id="i-59c4f54f1390d09a-0">
            Anf. 7 MALIN LÖFSJÖGÅRD (m) replik:
          </note>
          <u who="unknown" xml:id="i-f36185918d14297f-1">
            <seg xml:id="i-6a3e8d71639ce566-0">
              Herr talman! Klimatet och klimatutmaningen är vår tids största
              utmaning, och här gäller det att vi tar både stora och små kliv.
              Vi måste titta på vad vi ska arbeta med. Det är inget mål i sig
              att vi ska minska resandet, utan det är utsläppen som vi ska minska.
              Här jobbar vi väldigt målinriktat och intensivt med att tydliggöra
              detta, bland annat i infrastrukturpropositionen, i klimatpropositionen
              och även i den nya målstrukturen för de transportpolitiska målen.
            </seg>
            <seg xml:id="i-975a7839bc97f4e5-0">
              När det gäller utsläppen från fordon finns det väldigt mycket
              att göra, och det är viktigt att vi på den politiska sidan slår
              an och pekar ut riktningen på det området. När det gäller bilarna,
              och även de tunga fordonen, och utsläppen är den största andelen
              i dag fossilt bränsle, och det är det vi måste bryta. Här måste
              vi arbeta mycket tydligare och ställa krav, till exempel på elbilarnas
              utveckling men även på hybridbilar.
            </seg>
            <seg xml:id="i-77897fa4a4167647-0">
              Vi måste sätta upp en hög målsättning, och att ha målsättningen
              att vi år 2030 bör ha en fordonsflotta som är fri från fossilbränsle
              är bra. Den pekar ut inriktningen och visar fordonsbranschen hur
              de ska arbeta. Det har klart visat sig att de inte alls har anpassat
              sig till den utmaning som finns i samhället i dag när det gäller
              miljö och klimat. Vi måste på ett tydligt sätt peka på det.
            </seg>
            <seg xml:id="i-9b641afbfb7ed59a-0">
              Jag tycker att det är lite tråkigt att Karin Svensson Smith inte
              vågar se framtiden an och inte har en lite mer tydlig och positiv
              ansats som verkligen pekar på vad vi behöver göra och hur vi ska
              få marknaden och fordonsbranschen att utvecklas i rätt riktning.
            </seg>
          </u>
          <note type="speaker" xml:id="i-a4556c44fc4c2650-0">
            Anf. 8 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-cc2cf1e4d4a16466-1">
            <seg xml:id="i-254cfd92bab16e63-0">
              Herr talman! Jodå, jag har god anknytning till aktörerna inom
              området. Om vi frågar Gasföreningen vad det är som behövs för
              att man ska använda mer biogas i transportsektorn säger de: Höj
              koldioxidskatten! Det viktigaste är att prisrelationen är tydlig
              och talar om för konsumenterna vad de ska göra. Så länge det är
              billigare att tanka fossilt kommer det att dominera. Att fordonen
              tekniskt sett kan tanka något annat betyder inte att de gör det.
            </seg>
            <seg xml:id="i-59aa023f8b513064-0">
              Malin Löfsjögård nämnde elbilar, och jag undrar om hon tror att
              det är lösningen även för lastbilar, flygplan och sjöfart. Kan
              hon i så fall tala om för mig var man kan hitta information om
              det? Jag kan inte se att det finns beskrivet någonstans. Det beskrivs
              som en drivlina för personbilar men inte för resten av sektorn.
            </seg>
            <seg xml:id="i-a538f8dc8079e0ce-0">
              Jag tycker att det är rätt upprörande att ni lämnar det därhän.
              Vägverkets redovisning är väldigt tydlig om att ökningen av lastbilarnas
              utsläpp har förtagit den goda utvecklingen på personbilssidan.
            </seg>
            <seg xml:id="i-5bd1753b0e391815-0">
              Jag undrar om Malin Löfsjögård kan svara mig på varför ni inte
              har med kilometerskatt. Det är något som vi har anvisat tillsammans
              från den rödgröna sidan för lastbilstrafik. Den konservativa danska
              regeringen håller nu på att genomföra det i Danmark, och Tyskland,
              Schweiz, Österrike och flera andra länder har infört det för att
              det ska vara billigare att kombinera väg med sjöfart och järnväg
              för godstransporter i stället för att bara använda lastbilar.
            </seg>
            <seg xml:id="i-1e14ee2bff2b1fcf-0">
              Tekniken räcker inte. Man måste ha ekonomiska styrmedel som visar
              att klimatet är en viktig fråga. Annars tar man ingen hänsyn.
            </seg>
          </u>
          <note type="speaker" xml:id="i-5607d5f047db2adc-0">
            Anf. 9 MALIN LÖFSJÖGÅRD (m) replik:
          </note>
          <u who="unknown" xml:id="i-f36185918d14297f-2">
            <seg xml:id="i-49ef307c072d01e0-0">
              Herr talman! Visst är det en kombination av åtgärder som behövs
              för att vi ska klara klimatutmaningen. Det handlar om teknisk
              utveckling och ekonomiska styrmedel.
            </seg>
            <seg xml:id="i-36afee78d54432c1-0">
              När det gäller den tekniska utvecklingen diskuterar man personbilarna
              och arbetar för elbilar. Det kommer troligtvis att vara omöjligt
              att flyga ett flygplan bara på el. Man behöver andra bränslen.
              Det förs även den diskussionen inom den tunga fordonsindustrin.
              Men det pågår också utveckling av de bränslen som används för
              att göra dem mer miljövänliga och anpassade till klimatet.
            </seg>
            <seg xml:id="i-dc2ce5d75309f764-0">
              När det gäller de ekonomiska styrmedlen finns det en rad olika
              sätt att gå framåt. Det presenterar vi tydligt i klimatpropositionen.
              När det gäller kilometerskatten kontra koldioxidskatten kanske
              jag kan ge Karin Svensson Smith ett litet lästips. Hon brukar
              vara ganska pigg på att ge oss lästips.
            </seg>
            <seg xml:id="i-82841cdb98e1af97-0">
              Det är Sikas rapport om potentialen för överflyttning inom olika
              transportslag. Det tydliggörs ganska klart att det är mer effektivt
              att använda sig av koldioxidskatter än kilometerskatten. Det gäller
              ur olika hänseenden, bland annan vad gäller integriteten och det
              byråkratiska.
            </seg>
            <seg xml:id="i-00ff70e9661639d9-0">
              Frågan är vad det är man vill uppnå och om man vill göra det
              på ett enklare sätt. Det finns många olika sätt att gå. Men tittar
              man till exempel i den rapporten kan man se att det sätt som vi
              har valt att gå via koldioxidskatten är effektivt och bra.
            </seg>
          </u>
          <note type="speaker" xml:id="i-7ffa1a5f14237c95-0">
            Anf. 10 CHRISTINA AXELSSON (s) replik:
          </note>
          <u who="christina_axelsson_dbffdb" xml:id="i-68c42141bb5bc516-1">
            <seg xml:id="i-781a14e8c7866f4c-0">
              Herr talman! Faran med att man förbereder sig inför debatter
              och skriver anföranden är att man inte svarar på det oppositionen
              anför i sina anföranden. Malin Löfsjögårds anförande här var ett
              tydligt exempel på det. Därför tar jag tillfället i akt att ge
              Malin Löfsjögård chansen att i repliker utveckla de frågor som
              jag tog upp i mitt anförande och det som vi från Socialdemokraternas,
              Vänsterpartiets och Miljöpartiets sida har emot detta.
            </seg>
            <seg xml:id="i-d78dcd5436dae157-0">
              Målstrukturen fungerar inte, säger Malin Löfsjögård. Nej, jag
              kan hålla med om att de mål som vi satte upp 1998 inte har uppfyllts.
              Jag undrar: Är det inte ganska bra om man då tittar på varför
              det är så? Varför har inte målen uppnåtts? Man borde utgå från
              det i stället för att hitta på en helt ny ordning.
            </seg>
            <seg xml:id="i-62dd451bc393a0a2-0">
              Jag saknar vad jag ska säga till mina barnbarn angående barns
              trafiksäkerhet. Jag läser från propositionen: Det kan vara föräldrarnas
              bedömning av trafiksäkerhet och miljöfaktorer, avstånd och trygghet
              samt föräldrars uppfattning om barnens förmåga att hantera olika
              trafiksituationer.
            </seg>
            <seg xml:id="i-0bdc5b3f1754333c-0">
              Jaha, först ska myndigheterna sätta preciserade mål. Sedan är
              det föräldrarna som ska se till hur barnen kan röra sig i trafiken.
              Bättre kan ni nog, Malin Löfsjögård. Nu vill jag höra: Vad ska
              jag säga till mina barnbarn? På vilket sätt kommer detta att gynna
              trafiksäkerheten för dem?
            </seg>
          </u>
          <note type="speaker" xml:id="i-ccb2e340c45afb9e-0">
            Anf. 11 MALIN LÖFSJÖGÅRD (m) replik:
          </note>
          <u who="unknown" xml:id="i-f36185918d14297f-3">
            <seg xml:id="i-59f12c508c15672c-0">
              Herr talman! Om man nu läser trafikutskottets betänkande i frågan
              kan man också konstatera att det görs väldigt mycket när det gäller
              barn i trafiken. Där har vi samma inriktning och målsättning.
              Barn ska också kunna vistas i trafiken likaväl som äldre eller
              andra.
            </seg>
            <seg xml:id="i-a9c0efb11679b021-0">
              Det är också så att man i trafikutskottets betänkande om säkra
              förare för snöskoter, mopeder eller terränghjulingar tar upp frågan
              om barn i trafiken. Jag vet inte om Christina Axelsson var med
              då. Där redogör man väldigt tydligt för allt det arbete som har
              pågått och som pågår.
            </seg>
            <seg xml:id="i-59f58d94b753ccfa-0">
              Vi kan också konstatera att antalet omkomna barn har minskat
              kraftigt under år 2008 jämfört med år 2007 från 32 till 19 omkomna
              barn. Den mest påtagliga minskningen gäller dem som går eller
              cyklar.
            </seg>
            <seg xml:id="i-afcafcaa7b19ec7b-0">
              Vi arbetar mycket aktivt när det gäller säkerheten vid skolskjutsar.
              Här arbetar Vägverket fortsatt med att ta fram förslag för vad
              som ska kunna gälla skolskjutsar och annan kollektivtrafik. Det
              pågår väldigt mycket inom den här grejen.
            </seg>
            <seg xml:id="i-5edf8eca71e2f08b-0">
              Christina tar upp frågan om skolor och säkerheten vid dem. Jag
              går varje dag med min dotter till skolan. Jag vet hur det ser
              ut. Vid den skola där min dotter går har kommunen gjort de åtgärder
              som man kan göra.
            </seg>
            <seg xml:id="i-8b8762fbbbf0e3dc-0">
              Den största faktorn där är föräldrarna som inte respekterar hastigheten,
              inte respekterar körriktningen och parkerar hur som helst. De
              backar utan att konstatera att de är på en gång- och cykelbana
              där barnen går.
            </seg>
            <seg xml:id="i-14b034099a14c1cb-0">
              Detta arbete måste bedrivas brett. Man måste också våga lyfta
              in föräldrarnas ansvar när det gäller barn i trafiken.
            </seg>
          </u>
          <note type="speaker" xml:id="i-4ac1d4f6d4aab7fc-0">
            Anf. 12 CHRISTINA AXELSSON (s) replik:
          </note>
          <u who="christina_axelsson_dbffdb" xml:id="i-68c42141bb5bc516-2">
            <seg xml:id="i-c1c6b99dd66159ca-0">
              Herr talman! Jag ska hälsa mina barnbarn att Moderaterna säger
              att det pågår mycket inom den här grejen. De kommer att haja direkt.
            </seg>
            <seg xml:id="i-dfdc2b1723bee53b-0">
              Det handlar om målstrukturer som inte fungerar. Nu säger Malin
              Löfsjögård att föräldrarna måste ha ett ansvar. Det är klart att
              föräldrarna har ett ansvar för sina barn. Det är inte tu tal om
              det.
            </seg>
            <seg xml:id="i-7f752f6f80b0d8d4-0">
              Men jag undrar nu: Vilket ansvar tycker Malin Löfsjögård att
              den moderatledda regeringen har? Det är ändå Malin Löfsjögård
              som står här och pläderar för att det är så bra. Hur realistiskt
              och verklighetsförankrat är det med den målformulering som nu
              finns rörande barn och trafiksäkerhet?
            </seg>
            <seg xml:id="i-bce3c2d828488e05-0">
              Vad vi vet har man skurit ned på bidragen till NTF. Det har vi
              diskuterat tidigare. De har en opinionsbildande roll inom trafiksäkerheten.
            </seg>
            <seg xml:id="i-17f8a45a8a290651-0">
              Vilken roll ska regeringen och riksdagen ha? Vi måste kunna sätta
              ned foten och säga: Vi ska ha tydliga mål för barns trafiksäkerhet,
              och vi ska vara med och styra dem. Vi ska inte låta myndigheterna
              styra.
            </seg>
            <seg xml:id="i-4b24005a45c8108b-0">
              Vi ska självklart se till att föräldrar tar sitt ansvar. Men
              det är flera som har ansvar för att barns trafiksäkerhet uppnås.
              Den grejen tycker jag är en angelägen fråga. Jag hade hoppats
              på lite mer klargörande. Men det kommer kanske när ministern senare
              får ordet.
            </seg>
          </u>
          <note type="speaker" xml:id="i-dd349ca28b59ff2a-0">
            Anf. 13 MALIN LÖFSJÖGÅRD (m) replik:
          </note>
          <u who="unknown" xml:id="i-f36185918d14297f-4">
            <seg xml:id="i-75df4f015247352a-0">
              Herr talman! Vi har just konstaterat att den målstruktur som
              beslutats om och som gällt från 1998 inte har fungerat tillfredsställande
              eftersom vi inte har lyckats uppnå de olika delmålen i den utsträckning
              som politiken har velat. Då gäller det att också våga se: Hur
              kan man göra det på ett mycket bättre sätt?
            </seg>
            <seg xml:id="i-d11038874f40a5c9-0">
              Ni socialdemokrater, Christina Axelsson, och era grönröda kolleger
              vill gärna krama en struktur och ett system som man har bevisat
              inte fungerar. I stället handlar det om att öppna ögonen, ta till
              sig fakta och se: Hur ska vi kunna göra detta på ett mycket bättre
              sätt?
            </seg>
            <seg xml:id="i-7210a8a1c18f1e66-0">
              Hur ska vi kunna sätta upp en målstruktur, delmål och preciseringar
              som gör att till exempel barns möjligheter att själva på ett säkert
              sätt använda transportsystemen och vistas i trafikmiljöerna ökar?
            </seg>
            <seg xml:id="i-6a2de47b2ce171c5-0">
              Det är en väsentlig del att man ser över målstrukturen, delmålen
              och hur man ska kunna arbeta utefter dem. Det handlar om hur man
              efter målstrukturen ska kunna sätta in krav på ansvariga myndigheter
              och inte om att stå här och raljera i talarstolen.
            </seg>
            <seg xml:id="i-a355de959e5d3a25-0">
              Det är inte så man når framgång. Det gör man genom ett målinriktat
              arbete från regering och riksdag där vi är tydliga i vad vi vill
              och tydliga i det ansvar som finns hos oss, hos myndigheter och
              hos medborgarna.
            </seg>
            <seg xml:id="i-bfa448540ff47288-0">
              Vi vill också se att de målsättningar som vi sätter upp också
              får effekt och används i myndigheterna. Annars blir de bara snygga
              ord på ett papper. Det är ingenting som jag tycker är speciellt
              konstruktivt eller som jag tror kommer att leda till ökad trafiksäkerhet
              för barn.
            </seg>
          </u>
          <note type="speaker" xml:id="i-70334a1bbdc81d8b-0">
            Anf. 14 PETER PEDERSEN (v) replik:
          </note>
          <u who="peter_pedersen_0f4dae" xml:id="i-c7a1d86f2ec72ef1-1">
            <seg xml:id="i-7892ba901dfbcbc8-0">
              Herr talman! De som representerar majoriteten försöker ge sken
              av att man nu ska göra en förenklad och mer tydlig målstruktur.
              Det är det vi ifrågasätter. Den blir ju mer obegriplig.
            </seg>
            <seg xml:id="i-221cea875c116642-0">
              Den som fortfarande gäller har sina fel och brister. Den kan
              förtydligas och så vidare. Men när det gäller det steg som ni
              nu tar drar ni visserligen ned antalet mål, men det är väldigt
              svårt att leda i bevis, tycker jag, att det här skulle vara en
              enklare och mer tydlig struktur.
            </seg>
            <seg xml:id="i-2b0bea93579ca77d-0">
              Jag skulle gärna vilja att Malin Löfsjögård i så fall förklarar
              strukturen på ett kortfattat sätt och varför den i sig leder till
              en mer lättbegriplig verksamhet ute i myndigheterna när det gäller
              att leva upp till målen.
            </seg>
            <seg xml:id="i-31e91acf8615b503-0">
              Sedan är inte minst metoderna viktiga. Att bara formulera nya
              mål hela tiden ger inte speciellt mycket om man inte har metoder
              för att de ska förverkligas.
            </seg>
            <seg xml:id="i-021c5e3734268eb7-0">
              Men jag ska ställa en konkret fråga. Det handlar om det här med
              kollektivtrafik. Jag ställde frågan i mitt anförande förut. Den
              var då riktat till infrastrukturminister Åsa Torstensson, men
              jag tycker att det är bra om även Malin Löfsjögård kan förklara
              det här.
            </seg>
            <seg xml:id="i-80ae4cd4cd54c61e-0">
              Vi vill ha ett nytt etappmål där vi klart säger att vi vill ha
              en ökad andel resande med kollektivtrafik. Då svarar ni i princip:
              Nej, vi ska inte peka ut det här. Utifrån ert kundperspektiv ska
              man inte peka ut ett speciellt trafikslag.
            </seg>
            <seg xml:id="i-d5d124aeb3e92438-0">
              Men samtidigt nämner ni i positiva ordalag det initiativ som
              har tagits när det gäller partnersamverkan för en fördubblad kollektivtrafik.
              Det har pratats om en fördubblad marknadsandel för kollektivtrafik.
            </seg>
            <seg xml:id="i-cb5701807401124e-0">
              Då är frågan: Tycker ni från majoritetens sida att det är önskvärt
              med en fördubblad kollektivtrafik jämfört med hur det är i nuläget?
              Om ni tycker det undrar jag: Varför tycker ni det? Kan det i så
              fall finnas några problem med privatbilismen, eller är det något
              slags självändamål? Nu är jag ironisk, vill jag säga för protokollet.
              Men varför tycker man, om det inte finns några problem med privatresandet,
              att det vore bra om vi fördubblade kollektivtrafikresandet?
            </seg>
            <seg xml:id="i-33d0448b4d4f1bbf-0">
              Om man säger att den åsikt som de i det här partnerskapet har
              är bra måste det finnas ett grundläggande problem. Då kan man
              inte bara säga att det inte är något problem att resa. I en perfekt
              värld, när vi inte har några utsläpp eller någon miljöpåverkan,
              kan man ha den åsikten, men så ser det inte ut.
            </seg>
          </u>
          <note type="speaker" xml:id="i-6fd45421be42c8ea-0">
            Anf. 15 MALIN LÖFSJÖGÅRD (m) replik:
          </note>
          <u who="unknown" xml:id="i-f36185918d14297f-5">
            <seg xml:id="i-01c9c1435da0a83b-0">
              Herr talman! Först gäller det målstrukturen och målen.
            </seg>
            <seg xml:id="i-0d5da07c2daec1b3-0">
              Det övergripande målet ska vi ha kvar. När det gäller inrättande
              av funktionsmål och hänsynsmål är det så att man på det sättet
              tydliggör att det finns två huvudgrupper av mål och att de också
              måste sättas som jämbördiga.
            </seg>
            <seg xml:id="i-82e257f4d3ac6725-0">
              På något sätt kan man då också uttrycka det som att hänsynsmålet
              blir en restriktion gentemot funktionsmålet. Därunder kan man
              då lägga in en rad olika preciseringar. Men det är väldigt klart
              och tydligt att de här två delmålen, funktions- och hänsynsmål,
              är jämbördiga.
            </seg>
            <seg xml:id="i-d169426377f5520d-0">
              Kollektivtrafiken är en väldigt viktig fråga. Och i funktionsmålet
              har vi valt att lägga in en precisering: Förutsättningarna för
              att välja kollektivtrafik, gång och cykel förbättras.
            </seg>
            <seg xml:id="i-f5494c00062a6677-0">
              Det här är en central sak som är en av de stora lösningarna när
              det gäller klimatfrågan och klimatutmaningen och att förbättra
              miljön. Det är viktigt att vi är tydliga med att tala om att vi
              vill gå i den riktningen. Däremot kan man fråga sig om man ska
              sätta en siffra på hur många som ska få använda ett trafikslag
              eller inte.
            </seg>
            <seg xml:id="i-ab83f6e63fabe3d0-0">
              Vi kan då tala om att Peter Pedersen vill gå emot de transportpolitiska
              principerna, som jag tror att han själv har varit med om att besluta.
              En av dem är att kunderna ska ges stor valfrihet att bestämma
              hur de vill resa och hur en transport ska utföras. Då kan man
              fråga sig om vi ska införa ransoneringskort på resor, som medborgarna
              får söka, när det gäller vilken resa de ska få välja.
            </seg>
            <seg xml:id="i-a8d8f24b4fd74ce9-0">
              Självklart är det också viktigt med det arbete som branschen
              gör när det gäller att öka möjligheterna för folk att åka med
              och välja kollektivtrafiken. Det är ingenting som vi motsätter
              oss. Det är helt i linje med det arbete som vi själva gör.
            </seg>
          </u>
          <note type="speaker" xml:id="i-4390cbdee567c247-0">
            Anf. 16 PETER PEDERSEN (v) replik:
          </note>
          <u who="peter_pedersen_0f4dae" xml:id="i-c7a1d86f2ec72ef1-2">
            <seg xml:id="i-62969540d407f5ed-0">
              Herr talman! Malin Löfsjögård hänvisar till de fem principerna.
              Vi har också någonting som kallas för fyrstegsprincipen, som ni
              hänvisar till i olika sammanhang. Den går ut på att man till att
              börja med ska undersöka om man över huvud taget behöver transportera
              sig. Och om man kommer fram till att man nog behöver det ska det
              ske på ett så miljövänligt sätt som möjligt.
            </seg>
            <seg xml:id="i-b421e50e16be2a9d-0">
              De flesta är överens om att det är mer klimatsmart att transportera
              sig via kollektivtrafik än via till exempel privatbil, vilket
              ibland kan vara nödvändigt; det håller jag med om.
            </seg>
            <seg xml:id="i-3fcc904b6f8ba776-0">
              Men det är fortfarande väldigt svårt att förstå det här. Jag
              har inte fått något konkret svar.
            </seg>
            <seg xml:id="i-76e8fcce2bb17b1a-0">
              Man hänvisar till den här partnersamverkan där man uttryckligen
              säger att man vill fördubbla marknadsandelen när det gäller kollektivtrafikresande.
              Den ska fördubblas fram till 2020. Om man nämner det i positiva
              ordalag ställer man ju upp på den här fördubblingen av den nuvarande
              marknadsandelen. Samtidigt säger man: Nej, men vi ska inte komma
              med några pekpinnar och tala om för medborgarna att det är bra
              om de reser kollektivt.
            </seg>
            <seg xml:id="i-1959975907472565-0">
              Det finns en diskrepans i den målbilden, tycker jag. Är det bra
              eller dåligt om fler reser kollektivt? Om det är bra undrar jag:
              Varför är det bra? Och varför kan det i så fall inte uttalas i
              en målstruktur?
            </seg>
          </u>
          <note type="speaker" xml:id="i-883b5cc2e05a87d1-0">
            Anf. 17 MALIN LÖFSJÖGÅRD (m) replik:
          </note>
          <u who="unknown" xml:id="i-f36185918d14297f-6">
            <seg xml:id="i-2e0a6621c7ab8814-0">
              Herr talman! Först gäller det fyrstegsprincipen. Det är redan
              klargjort i både infrastrukturpropositionen och målpropositionen
              att den kvarstår.
            </seg>
            <seg xml:id="i-e095928f8a968414-0">
              När det gäller kollektivtrafik är vi överens om att det är mer
              klimatsmart att åka kollektivt än att åka i bilar, i alla fall
              om bilarna tankas med fossila bränslen, och att det centrala arbetet
              med klimatutmaningen handlar om att skapa förutsättningar för
              att fler ska välja kollektivtrafiken.
            </seg>
            <seg xml:id="i-5a6d17eb2592ad8d-0">
              Jag kan därför inte riktigt förstå Peter Pedersens fråga. Vi
              säger att vi skapar förutsättningar för att man ska välja kollektivtrafiken.
              Jag kan inte förstå att vi då på något sätt inte skulle kunna
              tycka att det är positivt när branschen tar egna initiativ för
              att öka kollektivtrafiken.
            </seg>
            <seg xml:id="i-4bb0d34a5eb2a7b2-0">
              Det gäller ju att få folk att åka, och branschen har en väldigt
              viktig uppgift.
            </seg>
            <seg xml:id="i-b5f5afd406528d85-0">
              Många gånger kan politiken sätta upp fina mål, men får man inte
              med sig branschen når man inte målen.
            </seg>
            <seg xml:id="i-66db5b99028618fa-0">
              Sedan skiljer vi oss åt i den här frågan. Man kan titta på alliansen
              och på det rödgröna gänget. Vi tycker att det är väldigt viktigt
              att den enskilda människan ska ha en valfrihet, en rätt att själv
              få välja. Det här gäller alla områden, inte bara inom transportsektorn.
            </seg>
            <seg xml:id="i-7be5151f3d7e8914-0">
              Jag ska utifrån mina egna prioriteringar och mina förutsättningar
              ha rätt att välja det trafikslag som passar mig bäst. Men politiken
              ska ge förutsättningarna och redskapen för mig, så att jag kan
              göra ett val som är bättre anpassat när det gäller till exempel
              klimatet än tidigare.
            </seg>
            <seg xml:id="i-c459da49f8fa6292-0">
              Där har vi en väldigt stor skillnad i hur vi ser på människors
              egenbestämmande och om det är jag själv som individ som ska få
              avgöra hur jag ska resa och transportera mig eller om det är staten
              som ska bestämma.
            </seg>
          </u>
          <note type="speaker" xml:id="i-35d6bfc6477eda1e-0">
            Anf. 18 NINA LARSSON (fp):
          </note>
          <u who="nina_larsson_c91cec" xml:id="i-1fa012d45d5e7489-0">
            <seg xml:id="i-e24dca697b2d549b-0">
              Herr talman! Resor är något fantastiskt. Vi människor har alltid
              rest, fram och tillbaka, runt jorden eller till grannkvarteret
              eller till grannbyn.
            </seg>
            <seg xml:id="i-ab357c5bd95ab31c-0">
              För mig som folkpartist är resor i grunden något positivt. Transporter,
              resande, har i alla tider gynnat det utbyte av varor och tjänster,
              idéer, upptäckter och innovationer som i så stor utsträckning
              bidrar till vår utveckling. Detta ska vi värna samtidigt som vi
              ska minska utsläppen av växthusgaser.
            </seg>
            <seg xml:id="i-3f98f7045cad619a-0">
              Regeringen har lagt fram en proposition om nya transportpolitiska
              mål. Jag kan i och för sig tycka att det huvudsakliga problemet
              inte var målen i sig utan helt enkelt att de inte följdes i en
              tillfredsställande utsträckning. Uppföljning och implementering
              av mål är en utmaning. Det var också en av de stora anledningarna
              till att genomföra en justering av de transportpolitiska målen.
            </seg>
            <seg xml:id="i-6103e1f838d6642b-0">
              Det övergripande transportpolitiska målet ligger fast. Transportpolitikens
              mål ska vara att säkerställa en samhällsekonomiskt effektiv och
              långsiktigt hållbar transportförsörjning för medborgarna och näringslivet
              i hela landet.
            </seg>
            <seg xml:id="i-301296bc12cb649d-0">
              Till detta förs ett funktionsmål gällande tillgänglighet samt
              ett hänsynsmål gällande säkerhet, miljö och hälsa. Dessa mål som
              var för sig specificeras i en rad underrubriker är jämbördiga
              och alltså inte prioriterade sinsemellan.
            </seg>
            <seg xml:id="i-eee31e6767b85982-0">
              Tillgänglighetsmålet lyder: Transportsystemets utformning, funktion
              och användning ska medverka till att ge alla en grundläggande
              tillgänglighet med god kvalitet och användbarhet samt bidra till
              utvecklingskraft i hela landet. Transportsystemet ska vara jämställt,
              det vill säga likvärdigt svara mot kvinnors respektive mäns transportbehov.
            </seg>
            <seg xml:id="i-60e9391975c8f47a-0">
              Hänsynsmålet som handlar om säkerhet, miljö och hälsa lyder:
              Transportsystemets utformning, funktion och användning ska anpassas
              till att ingen ska dödas eller skadas allvarligt. Det ska också
              bidra till att miljökvalitetsmålen uppnås och att ökad hälsa uppnås.
            </seg>
            <seg xml:id="i-4917502899cdd244-0">
              Som sagt var det inga större problem med de förra transportpolitiska
              målen. Problemet var uppfyllandet av dem. De aktuella mål vi debatterar
              här i dag är faktiskt bättre ur flera aspekter. Den enklare målstruktur
              som regeringen har lagt fram kan ligga som grund för att de transportpolitiska
              målen blir enklare att kommunicera och därmed enklare att implementera
              på alla nivåer.
            </seg>
            <seg xml:id="i-ad47cfeb10510389-0">
              Målen är jämbördiga och benämns heller inte som villkor. Målstrukturen
              ska underlätta avvägning mellan olika angelägna mål. Precis som
              propositionen tar upp är målkonflikter oundvikliga. Denna förändrade
              struktur kommer inte att få dem att försvinna. Däremot kan en
              enkel och tydlig målstruktur underlätta avvägningar och beslut.
            </seg>
            <seg xml:id="i-905d72736e4d039e-0">
              Här är oppositionen av en helt annan uppfattning. De vill med
              villkorade och prioriterade delmål detaljstyra genom de transportpolitiska
              målen. Ett delmål ska dessutom tillföras, att tillgänglighet uppnås
              med minsta möjliga trafikarbete. Och detta ska få en överordnad
              roll, enligt motionen.
            </seg>
            <seg xml:id="i-a5f2a0b95eee7ebc-0">
              Detta är direkt trafikfientligt i grunden. Ingen Förbifart Helsingfors
              skulle bli till. Faktum är att det skulle bli svårt att över huvud
              taget få till några former av vägsatsningar eller nya investeringar
              över huvud taget.
            </seg>
            <seg xml:id="i-0c6e30d201258fad-0">
              Att Miljöpartiet hyser aversioner mot diverse transporter, utom
              möjligen på spårvägar, är jag inte särskilt förvånad över. Men
              är Socialdemokraterna helt plötsligt mot Förbifart Helsingfors?
              Förstår Socialdemokraterna vad man riskerar genom att sätta upp
              ett överordnat mål med minsta möjliga trafikarbete? Men det är
              väl så det blir i den miljöpartistyrda oppositionsröran.
            </seg>
            <seg xml:id="i-a0b7bec24d01a71c-0">
              En förstärkning gentemot tidigare är att propositionen tydligare
              lyfter fram transportsystemets vikt i den internationella konkurrensen.
              Detta var också en bärande del i infrastrukturpropositionen som
              beslutades om i denna kammare före jul förra året. Den nu pågående
              lågkonjunkturen är en liten bit kaka i jämförelse med de utmaningar
              som vi står inför och som väntar i framtiden, då den internationella
              konkurrensen ökar och urbaniseringen fortsätter.
            </seg>
            <seg xml:id="i-0cc4a7e3c0d55613-0">
              En viktig del i att stärka Sveriges internationella konkurrenskraft
              är möjligheterna till regionförstoring, vilket regeringen också
              lyfter fram i propositionen. Här kan man återigen fundera över
              Socialdemokraternas inställning då de i reservationen passar på
              att villkora regionförstoring med en del av det föreslagna tillgänglighetsmålet.
            </seg>
            <seg xml:id="i-c877cfe70ac9c19d-0">
              En annan del är att stärka Sverige som turistnation. Regeringen
              tar också upp detta i propositionen. Tillgänglighet till entreprenörer
              som satsar på att utveckla en verksamhet som kan locka fler människor
              att besöka oss är helt avgörande och kommer att vara en viktig
              framgångsfaktor framöver.
            </seg>
            <seg xml:id="i-1d034da3938e27af-0">
              När det gäller trafiksäkerhetsarbetet framhåller regeringen att
              nollvisionen har spelat en stor roll för att föra trafiksäkerhetsarbetet
              i rätt riktning. Trafiksäkerhetsarbetet är också i många aspekter
              en föregångare och kan verka som gott exempel för att implementera
              andra angelägna mål. Inom de nu aktuella transportpolitiska målen
              specificeras också trafiksäkerhetsarbetet för varje trafikslag.
            </seg>
            <seg xml:id="i-01fd6949e2f12f11-0">
              En ny del inom de transportpolitiska målen är att man i hänsynsmålet
              lyfter in hälsa. Hur vi på bästa sätt kan hantera olika hälsoaspekter
              inom och kring transporter samtidigt som vi ökar tillgängligheten
              för människor är en betydande uppgift. Att regeringen nu tagit
              med denna del visar på framsynthet.
            </seg>
            <seg xml:id="i-3135440ebed1a752-0">
              Blir då tillämpningen bättre med den aktuella strukturen än med
              den gamla? Mycket talar för att det kan bli så. Inte minst genom
              den enklare struktur som här föreslås kan de transportpolitiska
              målen bli mer kommunicerbara. Därmed ökar möjligheten att de används
              i högre utsträckning.
            </seg>
            <seg xml:id="i-4e10f8974c2fc2e5-0">
              De medel inom transportområdet som direkt påverkas av målen är
              infrastrukturplanering, organisering och styrning av myndigheter,
              lagstiftning och regelgivning samt ekonomiska styrmedel. Redan
              till årsskiftet kommer regeringen att fatta beslut i åtgärdsplaneringen
              enligt dessa transportpolitiska mål. Det bådar gott för framtiden.
            </seg>
          </u>
          <note xml:id="i-1a914d45b632eee3-0">
            Herr talman! Jag yrkar bifall till propositionen och avslag på
            samtliga reservationer.
          </note>
          <note type="speaker" xml:id="i-83c84f7688bb4c61-0">
            Anf. 19 Statsrådet ÅSA TORSTENSSON (c):
          </note>
          <u who="unknown" xml:id="i-f36185918d14297f-7">
            <seg xml:id="i-c469325aab8d4ec1-0">
              Herr talman! Transporter och resor är avgörande för att människors
              och företags vardag ska fungera. Därför är transportpolitikens
              övergripande mål att säkerställa en samhällsekonomisk, effektiv
              och långsiktigt hållbar transportförsörjning för medborgarna och
              näringslivet i hela landet oerhört viktigt.
            </seg>
            <seg xml:id="i-4f3b79c17a1470e5-0">
              Herr talman! Det är också viktigt att de transportpolitiska målen
              är enkla och användbara. I propositionen Mål för framtidens resor
              och transporter har ambitionen varit att förnya och förenkla målen
              för att just göra dem mer kraftfulla och användbara. Målen måste
              vara enkla att förstå, vilket gör att de också är enklare att
              använda.
            </seg>
            <seg xml:id="i-b1d6d06630935d0e-0">
              Vi ersätter de sex tidigare delmålen med ett funktionsmål som
              är ett övergripande tillgänglighetsmål och ett hänsynsmål som
              handlar om säkerhet, miljö och hälsa. Det övergripande målet för
              transportpolitiken att säkerställa en samhällsekonomisk, effektiv
              och långsiktigt hållbar transportförsörjning för medborgarna och
              näringslivet i hela landet ligger fast, liksom transportpolitikens
              huvudinriktning.
            </seg>
            <seg xml:id="i-e02309291e96bb83-0">
              Transportpolitiken är en viktig del av regeringens politik för
              fler jobb och växande företag. Att resor och transporter är väl
              fungerande är en prioriterad fråga. Det är ett viktigt verktyg
              för att bryta utanförskap och bidra till en hållbar tillväxt.
            </seg>
            <seg xml:id="i-ff240106afde29b0-0">
              Jag vill särskilt framhålla att utgångspunkten måste vara användarnas,
              mammornas, pappornas och barnens. Ibland är det en kombination
              av en arbetsresa med en mamma eller en pappa som också involverar
              ett barn.
            </seg>
            <seg xml:id="i-6d8edbc4f25ca7b2-0">
              Regeringen vill att vi sätter ökat fokus på användarna. Det är
              det perspektivet som styr våra förslag.
            </seg>
            <seg xml:id="i-b0123fd3478e086a-0">
              För att underlätta avvägningarna föreslår vi att de hittills
              sex delmålen ersätts med två jämbördiga mål, ett funktionsmål,
              tillgänglighet, samt ett hänsynsmål som handlar om säkerhet, miljö
              och hälsa. Funktionsmålet respektive hänsynsmålet konkretiseras
              i form av preciseringar inom ett antal prioriterade områden.
            </seg>
            <seg xml:id="i-476e0f20da4687c6-0">
              Jag och regeringen vill lyfta fram tillgängligheten. Det är den
              yttersta nyttan vi måste se, varför vi bygger vägar, järnvägar,
              cykelvägar eller hamnar. Med tillgänglighet menar jag att transportsystemet
              ska underlätta för oss när vi reser och rör oss i vardagen.
            </seg>
            <seg xml:id="i-bf5c1d5a096e94fe-0">
              Det ska vara lätt för en förälder att lämna sitt barn på skola
              och dagis och att ta sig till jobbet. Det ska vara smidigt och
              enkelt för en matproducent att leverera sina varor. Det handlar
              också om turisters möjlighet att resa runt i landet.
            </seg>
            <seg xml:id="i-adbfbb146b60ae08-0">
              Jag tycker att det är viktigt att transportsystemet ska vara
              öppet och användbart för alla, oavsett om man är man eller kvinna,
              ung eller gammal, funktionshindrad eller inte.
            </seg>
            <seg xml:id="i-0a4d856a1c4afd52-0">
              Tillgängligheten ska också gälla näringslivet och näringslivets
              behov. Det gäller att ta till vara den växtkraft som finns i alla
              delar av landet också när vi satsar skattepengar inom transportområdet.
            </seg>
            <seg xml:id="i-72cd2c1d46a50a98-0">
              Vi är alla beroende av att resor och transporter fungerar på
              ett sätt som bidrar till att vår internationella konkurrenskraft
              stärks, inte minst i de här bistra tiderna.
            </seg>
            <seg xml:id="i-7b8a83410a69ec8d-0">
              Jag kan konstatera att den tidigare regeringen inte har satsat
              tillräckligt inom just det här området. Det finns stora eftersatta
              behov. För att uppfylla funktionsmålet tillgänglighet har vi i
              ett antal punkter preciserat vad som bör gälla.
            </seg>
            <seg xml:id="i-636f0c037f21358e-0">
              För det första ska medborgarnas resor förbättras genom ökad tillförlitlighet,
              trygghet och bekvämlighet. I genomsnitt reser varje person i Sverige
              över en timme per dag. Vad som upplevs vara en bra resa varierar
              naturligtvis från person till person. Det som ofta nämns är att
              det ska vara tryggt och bekvämt och att man ska kunna lita på
              det.
            </seg>
            <seg xml:id="i-0b29808c0010a7fe-0">
              Vidare ska kvaliteten för näringslivets transporter förbättras
              vilket stärker den internationella konkurrenskraften.
            </seg>
            <seg xml:id="i-6d7cbc4af972a43e-0">
              Tillgängligheten ska förbättras inom och mellan regioner samt
              mellan Sverige och andra länder. Om vi underlättar för människor
              att arbetspendla ökar tillgången till jobb, och arbetsgivarna
              får bättre möjligheter att rekrytera kompetenta medarbetare. Regionförstoring
              uppnås när den lokala arbetsmarknadsregionen ansluter sig till
              en eller flera regioner. Med ökad tillgänglighet inom och mellan
              regionerna stärker vi hela Sverige och ökar människors möjlighet
              att bo på ett ställe och pendla till ett kanske spännande jobb
              någon annanstans.
            </seg>
            <seg xml:id="i-dd096f3d615cdd16-0">
              Arbetsformerna, genomförandet och resultaten av transportpolitiken
              medverkar till ett jämställt samhälle. Forskning visar att det
              är skillnad mellan kvinnors och mäns resande. Kvinnor gör till
              exempel fler inköpsresor och fritidsresor medan männen gör arbetsresor
              och tjänsteresor. Därför utvecklar vi arbetet med att skapa ett
              mer jämställt samhälle där transportpolitiken ska ge sitt bidrag.
              Kvinnors och mäns behov ska föras fram genom att båda könen finns
              representerade i olika planeringssammanhang. Det är oerhört avgörande
              för att vi ska få ett mer jämställt transportsystem att man tittar
              på resultaten i praktiken och åtgärdar bristerna. Det finns naturligtvis
              mycket kvar att göra. Därför är detta en prioriterad fråga.
            </seg>
            <seg xml:id="i-dc30781a42f2d6a2-0">
              Transportsystemet utformas så att det är användbart för personer
              med funktionsnedsättning.
            </seg>
            <seg xml:id="i-58111df660b43780-0">
              Barns möjligheter att själva på ett säkert sätt använda transportsystemet
              och vistas i trafikmiljöer ökar. Olika förutsättningar och behov
              hos olika resenärer måste genomgående beaktas. I detta sammanhang
              bör barn och ungdomar ges särskild uppmärksamhet. Barn bör i större
              utsträckning kunna förflytta sig på egen hand, utan att vara beroende
              av att vuxna följer eller skjutsar dem.
            </seg>
            <seg xml:id="i-5a3877213bf8a76e-0">
              Förutsättningarna att välja att åka kollektivt, att gå eller
              cykla förbättras. Jag och regeringen anser att politiken bör inriktas
              på att förbättra förutsättningarna för människor att välja att
              åka kollektivt, att gå eller cykla genom att göra dem till de
              mest attraktiva färdmedlen i olika situationer. Inte minst när
              det gäller de korta resorna är gång och cykel goda alternativ.
              För detta talar inte bara tillgänglighets- och valfrihetsskäl
              utan även klimat- och hälsoskäl.
            </seg>
            <seg xml:id="i-144e9d573d797b00-0">
              Målet om tillgänglighet är viktigt, men det måste ske på ett
              sätt som är förenligt med trafiksäkerhet, miljö och hälsa. Inom
              vägtransportområdet har vi i Sverige länge arbetat med nollvisionen.
              Vi lyckades inte uppfylla etappmålet till 2007, även om den långsiktiga
              trenden mot allt färre dödade och allvarligt skadade fortsätter.
              Vi kan se positiva resultat från 2008.
            </seg>
            <seg xml:id="i-76e6e93631c0d880-0">
              Arbetet hittills har gett många värdefulla erfarenheter, inte
              minst värdet av dialog med och stimulans av andra strategiska
              aktörer. Vägverket har, på regeringens uppdrag, tagit fram en
              rapport med förslag om hur man kan gå vidare under tiden fram
              till 2020. Förslagen är framtagna efter en omfattande dialog med
              och under bred acceptans av aktörer i branschen.
            </seg>
            <seg xml:id="i-ae4b116eceb91c19-0">
              Vägverket bedömer att en halvering av antalet omkomna och en
              minskning med en fjärdedel av antalet allvarligt skadade inom
              vägtransportområdet mellan 2007 och 2020 är ett utmanande men
              realistiskt mål. Det är ett mål man bör lyckas uppnå till skillnad
              från 2007 års etappmål. Regeringen ställer sig bakom det i form
              av ett tidsbestämt etappmål.
            </seg>
            <seg xml:id="i-c2981169ab86f2bb-0">
              Nytt är att vi har satt upp motsvarande målpreciseringar för
              trafiksäkerhetsområdet även för övriga trafikslag, anpassade efter
              deras olika förutsättningar. Det är givetvis lika viktigt att
              det sker ett strukturerat och systematiskt arbete för att antalet
              dödade och svårt skadade ska minska oavsett färdsätt.
            </seg>
            <seg xml:id="i-8a5ecc2b629469b6-0">
              Avslutningsvis vill jag betona att det fortsatta arbetet med
              att genomföra transportpolitiken kommer att vara inriktat på att
              uppmuntra andra aktörers engagemang. Fortsatt arbete kommer att
              ske i form av att målen och målpreciseringarna konkretiseras i
              myndighetsstyrning. Dialog med andra aktörer har varit viktigt
              i framtagandet av propositionen och kommer också att vara det
              i genomförandet av den.
            </seg>
            <seg xml:id="i-4de81f1c6109c4ff-0">
              Oppositionens motion säger som vanligt att allt var bättre förr.
              Man kan väl ändå i ärlighetens namn konstatera att de nuvarande
              transportpolitiska målen inte har varit speciellt tillgängliga.
              De har inte varit speciellt nedbrytningsbara och de har inte varit
              lättförståeliga.
            </seg>
            <seg xml:id="i-5964a0f382485feb-0">
              Peter Pedersen kunde ha börjat med att säga att man gjorde jämförelser
              med de tidigare formuleringarna.
            </seg>
            <seg xml:id="i-5ab012579792ea60-0">
              Jag har nu ambitionen att de nya målformuleringarna ska vara
              betydligt lättare att kommunicera och förstå. De ska också vara
              mycket tydligare när det gäller möjligheten att genomföra dem
              i det dagliga arbetet.
            </seg>
          </u>
          <note type="speaker" xml:id="i-b22a1b6d39970436-0">
            Anf. 20 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-cc2cf1e4d4a16466-2">
            <seg xml:id="i-3c86294247d5816f-0">
              Herr talman! Om man inte når målen är frågan om det är fel på
              målen eller om man inte har tillräckliga medel för att nå dem.
            </seg>
            <seg xml:id="i-a2e7f4bb701b8ad8-0">
              Jag vill erinra om att de förra transportpolitiska målen förbereddes
              av en parlamentarisk kommitté. Ambitionen var att ha en demokratisk
              förankring. När förslagen lades fram för riksdagen ställde sig
              en enig riksdag bakom målen. Jag tycker att det är tråkigt att
              ni inte har någon ambition att ha en demokratisk förankring för
              detta.
            </seg>
            <seg xml:id="i-e33beec2112d8fd7-0">
              Man måste också kunna prata så att folk förstår. Hur många svenskar
              kommer att kunna redogöra för och känna till vad hänsynsmål och
              funktionsmål är? De flesta vet vad trafiksäkerhet, miljö och jämställdhet
              är. Det här kommer att minska möjligheten för folk i allmänhet
              att vara med i diskussioner om transportpolitik.
            </seg>
            <seg xml:id="i-05adb0a47ec21f2a-0">
              Jag vill fråga statsrådet om regeringen delar ambitionen att
              fördubbla kollektivtrafikandelen. Står ni bakom det? Säger ni
              ja till branschens ambition att fördubbla kollektivtrafikandelen
              i Sverige?
            </seg>
            <seg xml:id="i-1a5bf48264b6eb04-0">
              Om ni gör det, underlättar i så fall ert beslut att minst 50
              procent av investeringarna ska gå till vägar uppfyllandet av det
              målet?
            </seg>
            <seg xml:id="i-79dc881875c6e26d-0">
              Jag skulle också vilja veta om beslutet att minst 50 procent
              av investeringarna ska gå till vägar har någon förankring i jämställdhetsambitionerna.
              Är det trafiksäkerheten som säger att minst 50 procent av investeringarna
              ska gå till vägar? Folk omkommer bevisligen i större utsträckning
              i vägtrafik än i kollektivtrafik.
            </seg>
            <seg xml:id="i-bbadd04ba68a9190-0">
              Är det klimatet som säger att minst 50 procent av investeringarna
              ska gå till vägar?
            </seg>
            <seg xml:id="i-659ed58824067c48-0">
              Jag undrar hur ni resonerar när det gäller att minst 50 procent
              ska gå till vägar. Vilken relation har det till de målsättningar
              som regeringen har inom transportpolitiken?
            </seg>
          </u>
          <note type="speaker" xml:id="i-6f6f2ea6481c1058-0">
            Anf. 21 Statsrådet ÅSA TORSTENSSON (c) replik:
          </note>
          <u who="unknown" xml:id="i-f36185918d14297f-8">
            <seg xml:id="i-5e17143c60398bc4-0">
              Herr talman! Jag tror att det är väldigt lätt att förstå vad
              tillgänglighet är. Det är ett oerhört viktigt mål för att skapa
              bättre förutsättningar i vår planering.
            </seg>
            <seg xml:id="i-56eb9c8cc4b6e638-0">
              Den tillgängligheten är naturligtvis till för alla människor
              kvinnor, män, funktionshindrade och barn och barn ska kunna röra
              sig på ett självständigare sätt än vad de kan göra i dag.
            </seg>
            <seg xml:id="i-59ad9b801325a8f0-0">
              Men det handlar också om säkerhet, miljö och hälsa. Det är också
              ganska lättförståeliga mål.
            </seg>
            <seg xml:id="i-d302c5976339e4f0-0">
              Jag tror att det är väldigt lätt att förstå dessa mål tillgänglighet,
              säkerhet, miljö och hälsa.
            </seg>
            <seg xml:id="i-a004665de4edd9bd-0">
              När det gäller arbetet med investeringar i infrastruktur i Sverige
              pågår det ett mycket gediget arbete som handlar om dialog och
              öppenhet mellan de olika nivåerna i Sverige, allt ifrån myndigheter
              till regionala och kommunala beslutsfattare just i syfte att nå
              de transportpolitiska målen. I propositionen har det mycket tydligt
              angetts att man ska öka människors möjligheter att välja olika
              transportslag, allt i syfte att skapa en planering som knyter
              ihop de olika transportslagen så att jag som resenär har möjlighet
              att välja till exempel kollektivtrafik när det passar mig bäst
              och att det fungerar också i vardagen.
            </seg>
            <seg xml:id="i-ba3e99c4f2f250b7-0">
              Detta är ett praktexempel på det som Karin Svensson Smith efterfrågar,
              hur vi förändrar myndighetsstrukturer och hur vi stärker politikens
              styrning, allt i syfte att skapa möjligheter för människor att
              lättare göra ett aktivt klimatsmart val.
            </seg>
            <seg xml:id="i-f3bb1f0077a0424d-0">
              Men det är också min och regeringens absoluta ambition det är
              därför som vi lägger fram dessa förslag att vi ska ge bra förutsättningar.
              Det gör vi genom att skapa förutsättningar i planeringen så att
              människor kan välja.
            </seg>
          </u>
          <note type="speaker" xml:id="i-de2f8feefa481cf7-0">
            Anf. 22 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-cc2cf1e4d4a16466-3">
            <seg xml:id="i-61daa7d426152c2f-0">
              Herr talman! Jag konstaterar att ni ersätter de sex preciserade
              målen, som folk vet vad det är, med hänsynsmål och funktionsmål,
              som jag tror att väldigt få kommer att kunna tala om vad det är.
              Därför kommer man inte att kunna utvärdera om det är rätt eller
              fel håll.
            </seg>
            <seg xml:id="i-73968824b3e8f03c-0">
              Jag konstaterar också att det inte var något svar på frågan om
              ni står bakom den samlade branschens ambition att fördubbla kollektivtrafiken.
              Jag skulle gärna vilja att Åsa Torstensson svarar på frågan: Står
              ni bakom denna ambition ja eller nej?
            </seg>
            <seg xml:id="i-5982223146ad6992-0">
              Jag har lusläst regeringsbeslutet om att minst 50 procent av
              investeringarna ska gå till vägar. Det är en väldigt stor förändring.
              För varje krona som satsades på vägar under den rödgröna tiden
              satsades det minst två på järnvägar därför att vi insåg att kollektivtrafiken
              har större chans att göra resandet säkert, klimatsmart och jämställt.
              Men ni ändrade detta.
            </seg>
            <seg xml:id="i-501eccd17c2972ae-0">
              Hur kan man belägga att en överflyttning av pengar från järnvägar
              till vägar gör resandet mer jämställt, säkert och klimatsmart?
              Kommer man att öka andelen kollektivtrafik genom att man låter
              trängseln i kollektivtrafiken bestå och i stället vidgar möjligheterna
              för var och en att ta bilen till jobbet? Det finns inget resonemang
              om hur detta ska hänga ihop vare sig med de gamla målen eller
              med de nya målen i fråga om funktion och hänsyn. Är det mer hänsynsfullt
              att satsa på vägar än på järnvägar?
            </seg>
          </u>
          <note type="speaker" xml:id="i-a29771fea210294b-0">
            Anf. 23 Statsrådet ÅSA TORSTENSSON (c) replik:
          </note>
          <u who="unknown" xml:id="i-f36185918d14297f-9">
            <seg xml:id="i-5d2162206fd07135-0">
              Herr talman! Till alla er som läser protokollet och eventuellt
              lyssnar vill jag säga följande: Den här regeringen har tillfört
              nya pengar till vägar och till järnvägar. Vi har inte flyttat
              över pengar från järnväg till väg. Vi har tillfört nya pengar
              så att vi kan ha en bra infrastruktur i fråga om väg och järnväg
              i alla delar av landet.
            </seg>
            <seg xml:id="i-7333a67596618c3e-0">
              Det är ett svar, Karin Svensson Smith, att det arbete som nu
              bedrivs i planeringsprocessen och i åtgärdsplaneringen är öppet
              och transparent och att det finns delaktighet i syfte att involvera
              näringslivet och trafikhuvudmän just för att stärka kollektivtrafiken
              så att man kan dubblera kollektivtrafikresandet. Det är en oerhört
              bra och ambitiös nivå som jag i allra högsta grad ställer mig
              bakom.
            </seg>
            <seg xml:id="i-62f6fee536780b23-0">
              Regeringens arbete har till syfte att skapa bra förutsättningar
              så att kollektivtrafik på väg och järnväg kan fungera tillsammans.
              Alla olika intressenter ska också vara involverade i detta eftersom
              man i olika regioner vet hur olika resandet och rörligheten ser
              ut.
            </seg>
            <seg xml:id="i-10909aa2153158f0-0">
              Jag ska gå tillbaka till målet om tillgänglighet. Det må vara
              teoretiskt, men när vi bryter ned det i tydliga preciseringar
              kan var och en se att det handlar om barns möjligheter att själva
              på ett säkert sätt kunna använda transportsystemet och att det
              handlar om förutsättningar för att välja kollektivtrafik, för
              att gå och för att cykla. Detta ska förbättras. Det handlar om
              arbetsformerna för genomförandet av transportpolitiken, och det
              medverkar till ett jämställt samhälle. Det betyder tillgänglighet.
              Därmed anser jag att tillgänglighetsbegreppet nog är ganska lättförståeligt.
            </seg>
          </u>
          <note type="speaker" xml:id="i-003f67736e2e21ea-0">
            Anf. 24 CHRISTINA AXELSSON (s) replik:
          </note>
          <u who="christina_axelsson_dbffdb" xml:id="i-68c42141bb5bc516-3">
            <seg xml:id="i-ac8144259e58b5f6-0">
              Herr talman! Jag ska först ge en eloge till ministern för att
              hon deltar i debatten. Jag tycker att det är hedersamt att hon
              gör det.
            </seg>
            <seg xml:id="i-7af3dc0fde045061-0">
              Med anledning av dessa mål säger ministern att de ska vara enkla
              och användbara. Hon säger att vi socialdemokrater tillsammans
              med Vänsterpartiet och Miljöpartiet tyckte att det var bättre
              förr. Då har ministern inte hört och inte läst vare sig vad vi
              har sagt eller vad vi har skrivit.
            </seg>
            <seg xml:id="i-3b122663aae3b0d4-0">
              Man måste självklart utveckla de transportpolitiska målen. Man
              måste se över vad det är som inte fungerar och varför de inte
              nås. Det var precis det som jag sade i mitt anförande.
            </seg>
            <seg xml:id="i-3270f9f5fd87712f-0">
              På vilket sätt kommer det nya funktionsmålet tillgänglighet att
              vara lättare att nå för dem som faktiskt har att realisera detta,
              alltså göra det verkligt?
            </seg>
            <seg xml:id="i-89ba59854abb342f-0">
              Barns möjligheter att själva på ett säkert sätt använda transportsystemet
              och vistas i trafikmiljöer ökar.
            </seg>
            <seg xml:id="i-465ba875446f01f1-0">
              Nu har vi just fått en beskrivning av hur trassligt det är vid
              vissa skolor där föräldrar inte följer trafikregler. Det är inte
              bra.
            </seg>
            <seg xml:id="i-ddda8e36b2381331-0">
              Men på vilket sätt ska vi kunna göra detta? På vilket sätt ska
              vi kunna mäta att fler barn får möjlighet att själva på ett säkert
              sätt använda transportsystemet och vistas i trafikmiljöer? Hur
              ska vi kunna uppnå det funktionsmålet?
            </seg>
          </u>
          <note type="speaker" xml:id="i-8925011811045fd6-0">
            Anf. 25 Statsrådet ÅSA TORSTENSSON (c) replik:
          </note>
          <u who="unknown" xml:id="i-f36185918d14297f-10">
            <seg xml:id="i-ac62ef285301d741-0">
              Herr talman! Jag tycker precis som Christina Axelsson att det
              är oerhört viktigt att riksdag och regering tillsammans diskuterar
              alla olika propositioner. Det är därför som vi också prioriterar
              denna målproposition.
            </seg>
            <seg xml:id="i-5887e6705b4058c2-0">
              Det är lite tråkigt att vi inte kan enas om vikten av att förenkla
              och förtydliga de transportpolitiska målen. Jag tror att också
              Christina Axelsson har hört diskussioner och fått påpekanden om
              hur svårtillgängliga de är.
            </seg>
            <seg xml:id="i-e044df21cc981af1-0">
              När vi sätter upp ett tydligt tillgänglighetsmål, varav en del
              handlar om barns möjligheter att själva på ett säkert sätt kunna
              använda transportsystemet, är det oerhört tydligt skrivet i en
              målproposition.
            </seg>
            <seg xml:id="i-b435065d0236912e-0">
              Sedan handlar det för regeringen om att ta ansvar för att konkretisera
              målen. Det ska vi göra tillsammans med myndigheterna. Detta är
              regeringens och statens mål.
            </seg>
            <seg xml:id="i-5ca72dcf20cff16f-0">
              Det var ett ganska bra exempel som Christina Axelsson tog upp
              med situationen i och kring skolor. Jag prioriterar öppenhet och
              dialog, och det ligger till grund för detta och har till syfte
              att man ska uppmuntra och stimulera på de övriga nivåerna där
              också kommunerna har sin del att ta ansvar för trafiksäkerheten.
              Det är ett önskemål från kommunerna att översynen skulle vara
              enkel och översättningsbar. Det var ett bra exempel som Christina
              Axelsson tog upp. Detta ska just stimulera till att var och en
              bryter ned det till det som ligger inom det egna ansvarsområdet.
            </seg>
          </u>
          <note type="speaker" xml:id="i-9cd1e3e3b865b086-0">
            Anf. 26 CHRISTINA AXELSSON (s) replik:
          </note>
          <u who="christina_axelsson_dbffdb" xml:id="i-68c42141bb5bc516-4">
            <seg xml:id="i-e21747a5d1bf46c2-0">
              Herr talman! Det är väl bra att bryta ned till var och en. Men
              det handlar om att kunna utvärdera de här målen. Ni sätter nu
              upp nya mål för att det ska vara lättare att utvärdera målen eftersom
              de tidigare målen var ju så flummiga att man inte kunde utvärdera
              dem. Jag måste säga att det här för mig är höjden av konstigheter.
              Jag förstår inte hur det ska vara.
            </seg>
            <seg xml:id="i-41225a4ebb16dc54-0">
              Ministern säger att det hade varit bra om vi hade kunnat enas
              i de här frågorna. Ja, det hade varit bra om vi hade fått vara
              med och diskutera innan ni lade fram en proposition om en sådan
              här fråga. Och det hade nog varit ganska bra om vi hade haft en
              genomgång och hade kunnat enas.
            </seg>
            <seg xml:id="i-d6874165178e27ca-0">
              Öppenhet och dialog talar ministern också om, liksom om att det
              här är regeringens mål, om att man sedan ska kunna diskutera med
              myndigheter och så vidare. Men i majoritetstexten står det så
              här:
            </seg>
            <seg xml:id="i-fbec6a0937273873-0">
              När det gäller konkretisering och kvantifiering av de transportpolitiska
              målen och deras preciseringar vill utskottet påminna om att regeringen
              betonar att detta arbete ska fortsätta. Sålunda är utvecklandet
              av preciseringar och etappmål de berörda myndigheternas ansvar.
            </seg>
            <seg xml:id="i-82203175052e500a-0">
              Jag menar att det måste vara fel. Detta med utvecklingen av de
              här målen måste faktiskt tillhöra regering och riksdag. Vi socialdemokrater
              vill vara med men tycker inte att de här nya målen på något sätt
              för frågan framåt. I stället skulle man, tycker vi, med utgångspunkt
              i de gamla målen ha diskuterat varför dessa inte uppnåddes och
              hur vi kan göra för att få det bättre. Det svar detta med mål
              för framtidens resor och transporter som regeringen har presenterat
              och preciserat är inte svaret när det gäller morgondagens trafiksäkerhet
              för unga.
            </seg>
            <seg xml:id="i-314f8d8331c1720e-0">
              Till mina barnbarn måste jag säga: Nej, mormor har inte blivit
              så mycket klokare av den här debatten säkert inte andra mormödrar
              heller.
            </seg>
          </u>
          <note type="speaker" xml:id="i-daff454b2f5b3953-0">
            Anf. 27 Statsrådet ÅSA TORSTENSSON (c) replik:
          </note>
          <u who="unknown" xml:id="i-f36185918d14297f-11">
            <seg xml:id="i-6b9e6805a5822744-0">
              Herr talman! Jag tror att det är viktigt att se vad transportpolitiska
              mål och transportpolitiska målformuleringar innebär. Här skrivs
              det tydligare om barns möjligheter att självständigt och säkert
              använda transportsystemet än som tidigare varit fallet.
            </seg>
            <seg xml:id="i-3ca2fad74b1585b2-0">
              Denna målproposition ska sedan konkretiseras i form av åtgärder.
              Det är naturligtvis en del av arbetet. Svaret är också den åtgärdsplan
              som regeringen så småningom ska fatta beslut om allt i syfte att
              skapa en ökad trafiksäkerhet för Christina Axelssons barnbarn
              och att i övrigt skapa ökade möjligheter för barn att självständigt
              röra sig.
            </seg>
          </u>
          <note type="speaker" xml:id="i-603ba4f1a4ec4ccc-0">
            Anf. 28 PETER PEDERSEN (v) replik:
          </note>
          <u who="peter_pedersen_0f4dae" xml:id="i-c7a1d86f2ec72ef1-3">
            <seg xml:id="i-d38d8db67ae47743-0">
              Herr talman! Man kan få intrycket att det bara är vi i oppositionen
              som tycker att det här är lite svårt att förstå. Men också några
              av remissinstanserna till exempel Vägtrafikinspektionen, Vinnova,
              Naturvårdsverket, Statskontoret, länsstyrelsen i Gävleborg och
              Svenska Bussbranschens Riksförbund säger att de ställer sig tveksamma
              till den nya strukturen. Bland annat anser de att den är otydlig
              och komplicerad och att den innebär att fokus flyttas utanför
              transportsystemets kärnområde. Att det som presenterats inte är
              kristallklart anser alltså fler aktörer än vi som tillhör oppositionen.
            </seg>
            <seg xml:id="i-9f0eef3dc84f38bd-0">
              Rubriken här är ju Mål för framtidens resor och transporter .
              Men om det nu anses att mål ska sättas upp för olika delar av
              transportsektorn, transportpolitiken, varför är det då felaktigt
              att sätta upp målet om att på något vis öka kollektivresandets
              andel? Även om man inte går med på en fördubbling till år 2020
              kan man kanske tänka sig någon typ av målformulering. Varför är
              det fel att peka ut kollektivtrafikens andel som ett slags felaktig
              målsättning? Då är man tydligen liksom inne och petar i kundernas,
              resenärernas, valfrihet.
            </seg>
            <seg xml:id="i-c09235d35354c793-0">
              Ungefär samma diskussion hade vi när trängselavgiften skulle
              införas. Den skulle man inte få införa, för då tvingades folk
              att välja att resa kollektivt eller att resa på vissa tider för
              att slippa trängselavgiften. Numera verkar alla politiker jag
              hoppas att det är så tycka att det var en bra åtgärd att använda
              ekonomiska styrmedel för att styra i en viss riktning. Men det
              gör man inte om man tycker att allt är likvärdigt och säger: Det
              spelar ingen roll vilket alternativ ni väljer. Allting är likvärdigt.
              Det ser inte ut på det sättet!
            </seg>
            <seg xml:id="i-bcfaf4051c791c3c-0">
              Vi kan konstatera att vi har ett väldigt stort problem med just
              transportsektorn när det gäller möjligheten att leva upp till
              uppsatta klimatmål. Jag vill därför fråga: Måste vi inte också
              kunna hitta en lämplig kompott med olika transportslag för att
              verkligen kunna leva upp till en minskad klimatpåverkan från transportsektorn?
              Eller hur ska det annars gå till?
            </seg>
          </u>
          <note type="speaker" xml:id="i-fa9e956638265e95-0">
            Anf. 29 Statsrådet ÅSA TORSTENSSON (c) replik:
          </note>
          <u who="unknown" xml:id="i-f36185918d14297f-12">
            <seg xml:id="i-5cdf709aa7782630-0">
              Herr talman! Jag tror att det också är viktigt att den här transportpolitikens
              övergripande mål hör, och ska höra, samman med andra propositioner,
              till exempel med infrastrukturpropositionen och med klimatpropositionen
              som i sig är det miljöstyrande dokumentet när vi talar om ambitionsnivåerna
              för att effektivisera transportsektorn och minska klimatbelastningen
              eller för att med ekonomiska styrmedel styra om.
            </seg>
            <seg xml:id="i-061c5c4eaf47e805-0">
              I infrastrukturpropositionen finns en mycket tydlig inriktning
              i syfte att skapa bra, och bättre, förutsättningar för människor
              att oberoende av var i landet man finns göra klimatsmarta val
              inom transportsektorn samt i syfte att göra det möjligt för människor
              att göra olika klimatsmarta val.
            </seg>
            <seg xml:id="i-327564ae0ba151a1-0">
              Det är också i allra högsta grad fråga om att ge sådana förutsättningar
              att det blir en ökad tillgänglighet och därmed även möjligheter
              att göra smarta val därför våra tydliga formuleringar.
            </seg>
          </u>
          <note type="speaker" xml:id="i-e371b14f595b697d-0">
            Anf. 30 PETER PEDERSEN (v) replik:
          </note>
          <u who="peter_pedersen_0f4dae" xml:id="i-c7a1d86f2ec72ef1-4">
            <seg xml:id="i-a3ba1d04921a3ff3-0">
              Herr talman! Om jag ska tolka det som minister Torstensson nu
              sade på ett positivt sätt får man enligt den här propositionen
              inte skriva ut några mål om ett ökat kollektivresande. Men om
              man läser klimatpropositionen eller andra propositioner kan man,
              åtminstone indirekt, förstå att regeringen tycker att det nog
              vore bra om fler människor valde att resa kollektivt. Jag gör
              den välvilliga tolkningen.
            </seg>
            <seg xml:id="i-6b006d4a61482919-0">
              I fråga om möjligheten, valfriheten, för kunderna, resenärerna
              något som jag hade velat få utvecklat att göra klimatsmarta val
              gäller det till att börja med att vi kommer överens om att kollektivt
              resande från klimatsynpunkt och sett till hur det fungerar i dag
              är ett bättre val. Det vore bra om vi klart och tydligt kunde
              säga att alla är överens om att det som regel är ett bättre alternativ
              att resa kollektivt än att ta den egna bilen.
            </seg>
            <seg xml:id="i-96b7b6d80b732a1b-0">
              Om man anser det bör man använda ekonomiska styrmedel och faktiskt
              gynna den typen av resande. Det är väldigt svårt att se att så
              är fallet vare sig det gäller denna proposition eller det gäller
              andra propositioner som regeringen har lagt fram. Hittills har
              ni så att säga haft en ganska lättsinnig åsikt. Ni pratar om en
              samhällsekonomisk kalkyl och så vidare och kommer alltid fram
              till att vi ska satsa mer på vägar än på exempelvis järnvägar.
              Det gynnar inte ett ökat kollektivt resande.
            </seg>
            <seg xml:id="i-10dee7aedafbee55-0">
              Man måste ha målproblematiken klar för sig. Hur ser strukturen
              ut? Vad vill vi åstadkomma med politiska styrmedel?
            </seg>
            <seg xml:id="i-939b480799b125d7-0">
              Är det alltså rätt tolkat att jag indirekt kan uppfatta det så
              att minister Torstensson anser att det i regel är ett mer klimatsmart
              val att, om det alternativet finns, resa kollektivt? Jag skulle
              vara tacksam för ett ja som svar på den frågan.
            </seg>
          </u>
          <note type="speaker" xml:id="i-2bd30d277da6992b-0">
            Anf. 31 Statsrådet ÅSA TORSTENSSON (c) replik:
          </note>
          <u who="unknown" xml:id="i-f36185918d14297f-13">
            <seg xml:id="i-590291eaf7e28ed2-0">
              Herr talman! Svaret på Peter Pedersens fråga är ja. Självklart
              är det bra när människor väljer kollektivtrafiken. Men min planering
              och mitt arbete bygger på att vi ska förbättra möjligheterna att
              välja klimatsmarta lösningar. Jag avser då kollektivtrafiken på
              både väg och järnväg det tror jag att Peter Pedersen utifrån sin
              geografiska hemvist vet.
            </seg>
            <seg xml:id="i-c3b4f53871a2f159-0">
              Vi har lagt fokus på styrningen och översynen av våra myndigheter
              i syfte att skapa möjligheter för människor att välja mer klimatsmarta
              lösningar och att använda kollektivtrafiken. Om det inte kan göras
              hela vägen så att det finns smarta övergångar från persontrafik
              eller från buss till järnväg allt i syfte att möta det som Peter
              Pedersen använder sig av som en negation i debatten gentemot mig
              och regeringen får jag upprepa: När det gäller transportpolitikens
              mål och målpropositionen är det fråga om just en målproposition.
              Vidare är det fråga om ett styrinstrument i åtgärdsplaneringen
              och i samband med andra propositioner där vi går vidare och konkretiserar
              de här målen.
            </seg>
          </u>
          <note xml:id="i-a5de8611ebee4b5a-0">
            Överläggningen var härmed avslutad.
          </note>
          <note xml:id="i-b71dbccfdb883d2e-0">
            5 § Prövning av vindkraft
          </note>
          <note xml:id="i-856bea726943c6d3-1">
            Föredrogs
          </note>
          <note type="speaker" xml:id="i-4a942266bb0a9c41-0">
            Anf. 32 CARINA OHLSSON (s):
          </note>
          <u who="carina_ohlsson_d193bc" next="cont" xml:id="i-6d01a106e6114dbf-0">
            <seg xml:id="i-b92de4937ec65e1d-0">
              Herr talman! Vindkraften står nu inför ett stort kommersiellt
              genombrott i Sverige. Produktionen från vindkraft har fördubblats
              på bara ett år, och det finns mycket omfattande planer på utbyggnad
              av vindkraftsparker både på land och till havs. För att nå uppsatta
              mål om en årlig produktionskapacitet på minst 30 terawattimmar
              år 2020 krävs alltså en omfattande utbyggnad. Det är då angeläget
              att handläggningen av vindkraftsärenden blir enklare och effektivare,
              detta för att ställa om energipolitiken till att bli mer ekologiskt
              hållbar med mer av förnybara energislag.
            </seg>
            <seg xml:id="i-9189752e957e59f6-0">
              Det betänkande vi nu ska debattera behandlar framför allt regeringens
              proposition Prövning av vindkraft , med två följdmotioner och
              ett motionsyrkande från allmänna motionstiden 2008.
            </seg>
          </u>
          <note xml:id="i-8f271341cf2905f6-0">
            I sammanfattningen i betänkandet kan vi läsa att propositionen
            innehåller förslag till ändringar som syftar till att underlätta
            utbyggnad av vindkraft samtidigt som kraven på en rättssäker och
            omsorgsfull prövning inte minskar. Ändringarna innebär i huvudsak
            att den nuvarande dubbelprövningen vid tillståndsgivning enligt
            plan- och bygglagen och miljöbalken samt enligt ellagen och miljöbalken
            tas bort. Ändringarna föreslås träda i kraft redan den 1 augusti
            2009.
          </note>
          <u who="carina_ohlsson_d193bc" prev="cont" xml:id="i-8846e5828b19b51e-0">
            <seg xml:id="i-5eef1a3d653d7639-0">
              Vi socialdemokrater tillsammans med Vänsterpartiet och Miljöpartiet
              och många projektörer är tyvärr tveksamma om förslagen leder till
              förenklingar och rättssäkerhet. I några avseenden anser vi att
              de föreslagna lagändringarna riskerar att snarare få ett motsatt
              utfall. Det gäller bland annat regeringens förslag om en ny möjlighet
              till ett kommunalt veto, som helt kan hindra vindkraftsutbyggnad
              i en kommun med en negativ inställning i frågan.
            </seg>
            <seg xml:id="i-76788db71f4f47d8-0">
              Vi socialdemokrater anser givetvis att det finns ett berättigat
              krav på ett kommunalt inflytande över markanvändningen i den egna
              kommunen även vad gäller etablering av vindkraftsanläggningar.
              I dag tillgodoses detta inflytande bland annat genom det kommunala
              planmonopol som följer av plan- och bygglagen. Med ett kommunalt
              veto enligt regeringens förslag finns risk för att en strukturerad
              prövning enligt plan- och bygglagen byts ut mot ett mer otydligt,
              oberäkneligt och ostrukturerat beslutsfattande i landets kommunfullmäktigeförsamlingar.
              Risken är stor att kommunledningar med negativ inställning till
              vindkraft förhåller sig passiva i tillståndsärenden enligt miljöbalken
              och på så sätt förhindrar ett avgörande i dessa ärenden detta
              i en tid när vi ska bygga ut vindkraften som aldrig förr.
            </seg>
            <seg xml:id="i-3a9dcbc5838c3569-0">
              Vi vet att nu aktuella vindkraftssatsningar kommer att ge stora
              samhälleliga fördelar. Utöver energiomställning till mer förnybar
              energi kommer det att ge tusentals nya arbetstillfällen både under
              byggfasen och också i anknytning till projekten inom till exempel
              handel och service. När etableringarna är i drift leder det till
              många lokala arbetstillfällen på etableringsorten. Det är viktigt
              när det gäller landsbygdsutveckling.
            </seg>
            <seg xml:id="i-3a7aca32e23cc66d-0">
              När det handlar om rättssäkerheten är kommunala beslut om detaljplaner
              och bygglov möjliga att överklaga i dag. Så kommer det inte att
              bli i framtiden med det kommunala veto som jag talade om.
            </seg>
            <seg xml:id="i-be6b0378f2b8bb44-0">
              Projektörer har påpekat att kommuner redan har åberopat den föreslagna
              regeln och förklarat att kommunen inte kommer att tillstyrka projekt
              om den inte får ekonomisk kompensation. Därför är frågan till
              regeringspartierna: Kan det vara meningen att man ska få ekonomisk
              kompensation?
            </seg>
            <seg xml:id="i-a860e289f30225b6-0">
              Herr talman! Vindkraften blir nu den enda verksamhet som prövas
              enligt miljöbalken där kommunerna får ett i det närmaste absolut
              veto. Regeringen föreslår dock att en vindkraftsetablering bör
              kunna tillåtas trots kommunalt motstånd om det föreligger synnerliga
              skäl. Vi anser att det bör justeras så att regeringen bör kunna
              tillåta vindkraftsetablering redan om det föreligger särskilda
              skäl. Dessa skäl ska preciseras, till exempel att området utpekas
              som område av riksintresse för vindkraft.
            </seg>
            <seg xml:id="i-99af2361cc78ba71-0">
              Eftersom förslagen ser ut som de gör behövs en utvärdering av
              erfarenheterna av prövning av vindkraft. Vi tycker att det ska
              vara en kontrollstation 2013. Resultatet bör redovisas för riksdagen
              senast 2013. En sådan kontrollstation kan i sig främja en balanserad
              tillämpning av regelverket och möjligheterna.
            </seg>
            <seg xml:id="i-3c7a17d2774de39a-0">
              Regeringens förslag går i huvudsak ut på att ta bort dubbelprövningen
              enligt plan- och bygglagen och miljöbalken, som jag sagt tidigare,
              genom att ta bort moment i PBL-prövningen. Men vid vissa omständigheter
              ska det krävas detaljplaner. Vi kan läsa att kravet på detaljplan
              också omfattar den situationen att flera olika fastighetsägare
              med angränsande markområden vill uppföra vindkraftverk. Detta
              kan tolkas som att det kommer att krävas detaljplan även där det
              inte är motiverat, till exempel om markägorna är stora och vindkraftverken
              inte konkurrerar med varandra om vindresurser.
            </seg>
            <seg xml:id="i-4c01133c800eb2ff-0">
              Det bör finnas andra sätt att väga markägarnas intressen mot
              varandra. Frågan är om inte detta kan ske i samband med miljöbalksprövningen,
              varför detaljplan inte skulle behövas av detta skäl. I kontrollstationen
              bör också ingå att granska om skrivningen lett till onödiga krav
              på detaljplaner eller om det finns effektivare sätt att lösa markägares
              konkurrerande anspråk på vindrättigheter. Vi tycker att formuleringen
              angränsande markområden bör förtydligas.
            </seg>
            <seg xml:id="i-186a39a04542ac87-0">
              Det har påpekats att slopat krav på bygglov minskar kommunens
              möjlighet att ställa byggtekniska krav. Sådana möjligheter finns
              kvar i samband med bygganmälan. Då har kommunerna tre veckor på
              sig att komma med synpunkter. Den föreslagna kontrollstationen
              bör också belysa om möjligheten att ställa byggtekniska krav tillgodoses
              på ett adekvat sätt i den nya ordningen eller om justeringar behövs.
            </seg>
            <seg xml:id="i-b08d589bc58cf35f-0">
              Kommunens roll vid vindkraftsetablering behöver ses över i ett
              större sammanhang. Vi anser att regeringen med sina förslag särbehandlar
              vindkraften i förhållande till andra energislag där motsvarande
              begränsningar saknas. Vi vill att regeringen snarast utreder frågan
              och återkommer till riksdagen med förslag som de facto underlättar
              etableringar i Sverige. Kommunerna ska garanteras ett starkt kommunalt
              inflytande, som jag sagt tidigare, på planprocessen men inte ges
              en vetorätt som gör att det blir omöjligt att överklaga.
            </seg>
            <seg xml:id="i-73b5e3a8f5af4a40-0">
              Herr talman! Jag står naturligtvis bakom alla reservationer,
              men för tids vinnande yrkar jag bifall endast till reservation
              1.
            </seg>
          </u>
          <note type="speaker" xml:id="i-7febdbb2b01f1488-0">
            Anf. 33 JACOB JOHNSON (v):
          </note>
          <u who="jacob_johnson_8077eb" xml:id="i-d2213e095ecab16d-0">
            <seg xml:id="i-f5e6f0b9bf5b0a61-0">
              Herr talman!
            </seg>
            <seg xml:id="i-96cfbb94d263b9ef-0">
              Vi var många som skanderade detta klassiska slagord i demonstrationerna
              mot kärnkraften under 80-talet, och vi nådde till slut en stor
              framgång när kärnkraftsaggregaten i Barsebäck kunde avvecklas
              efter en uppgörelse mellan Socialdemokraterna, Vänsterpartiet
              och Centerpartiet. Det första aggregatet stängdes 1999 och det
              andra 2005. Trägen vann, kan man säga. Det var en styrka att den
              uppgörelsen kunde träffas över blockgränsen.
            </seg>
            <seg xml:id="i-0b4aef61fc2092ad-0">
              När vi skanderade att sol och vind skulle in var entusiasmen
              från elkraftsetablissemanget begränsad då. I dag råder dock en
              bred samsyn om vikten av en kraftig utbyggnad av vindkraften.
              Det är nödvändigt för att alltmer elektricitet ska kunna produceras
              på ett både förnybart och koldioxidfritt sätt och för att kärnkraften
              ska kunna avvecklas.
            </seg>
            <seg xml:id="i-76f157a3febef7d0-0">
              Det är glädjande att kunna konstatera att vindkraften ökar kraftigt
              i dag i vårt land. Enligt Energimyndigheten fanns det förra året
              1 138 vindkraftverk i 133 av Sveriges 290 kommuner. Den installerade
              effekten uppgick till drygt 1 000 megawatt, och produktionen av
              el från vindkraft blev 2008 nästan 2 terawattimmar, vilken var
              en ökning med ungefär 40 procent på ett år och en ökning med ca
              1 000 procent jämfört med situationen för bara 1213 år sedan.
              Men fortfarande är vindkraftens andel av den totala nettoproduktionen
              av el låg, bara 1,4 procent förra året.
            </seg>
            <seg xml:id="i-baf93c881623b74c-0">
              Det råder också bred enighet här i riksdagen om en fortsatt kraftfull
              utbyggnad av vindkraften, i enlighet med det förslag som Energimyndigheten
              tog fram, nämligen till totalt 30 terawattimmar till 2020, som
              Carina Ohlsson redan beskrivit. Det är i sig ytterligare en ökning
              med mer än 1 000 procent ja, om jag räknar rätt med ca 1 400 procent
              mellan 2008 och 2020 det vill säga en snabbare relativ ökning
              i framtiden än den vi haft de senaste tolv åren. Det är ju en
              planeringsmässig utmaning, måste man säga, men en utmaning som
              vi kan och ska klara av eftersom det är en av de avgörande framtida
              investeringarna som krävs för den nödvändiga omställningen för
              klimatets och våra barnbarns skull.
            </seg>
            <seg xml:id="i-00430c5920588af3-0">
              Därför behöver också vindkraften ges långsiktiga, ekonomiskt
              gynnsamma spelregler samtidigt som ett tydligt besked om att kärnkraften
              ska avvecklas ges. Vindkraftskooperativ kan vara en bra form för
              att skapa lokal delaktighet och acceptans. Det bör beaktas, så
              att inte skattereglerna missgynnar denna form. Vidare måste det
              underlättas för små producenter av förnybar el från sol och vind
              att ansluta sig till elnäten. Så kallade mikroproducenter måste
              ges möjlighet att leverera sitt överskott enkelt, och teknik med
              nettomätare bör tillämpas.
            </seg>
            <seg xml:id="i-8f51e3fbc3008c38-0">
              Men, herr talman, det handlar naturligtvis också om att förenkla
              dagens tillståndsgivning för nya vindkraftverk. Därför är dagens
              betänkande Prövning av vindkraft viktigt. I betänkandet föreslås
              ändringar av reglerna vid prövning av vindkraftsutbyggnad för
              att underlätta denna.
            </seg>
            <seg xml:id="i-427183e4a6b8e136-0">
              I denna ambition är vi i oppositionen eniga med regeringspartierna.
              Men vi i det rödgröna laget har i en gemensam motion lyft upp
              ett antal frågor där vi skiljer oss från regeringen, och jag ska
              utveckla vår talan i några av dessa. Och det kan väl inte undvikas
              att de rödgröna partiföreträdarna delvis kommer att göra samma
              reservationsyrkanden om än med varierande argumentation.
            </seg>
            <seg xml:id="i-0684f33520bd7b63-0">
              Regeringen föreslår en förenklad prövning genom att dubbelprövningen
              enligt både plan- och bygglagen och miljöbalken förenklas så att
              kraven på detaljplan och bygglov i huvudsak tas bort om tillstånd
              har erhållits enligt miljöbalken. Vi delar den inriktningen i
              propositionen. Däremot anser vi i Vänsterpartiet, liksom Socialdemokraterna
              som de tidigare redovisat, att regeringens förslag om att regeringen
              ska kunna överpröva ett kommunalt nej till etablering endast om
              det finns så kallade synnerliga skäl är att gå för långt. Vi anser
              att det räcker med så kallade särskilda skäl. Åhörare till denna
              debatt kan tycka att det låter som en strid om påvens skägg, men
              nu är det ju ofta så att det är de små detaljerna som gör det.
              Och skillnaden mellan särskilda skäl och synnerliga skäl kan faktiskt
              vara rätt stor. Mot bakgrund av det ambitiösa utbyggnadsmålet,
              som vi alltså återigen är ense om över partigränserna, kan vi
              inte riskera att beslutsfattandet i landets kommunfullmäktigeförsamlingar
              försenar denna process i onödan. Det är något som jag befarar
              kan bli verklighet om regeringens förslag om ett näst intill kommunalt
              veto för vindkraftsetablering antas. Med detta yrkar jag bifall
              till reservation 1.
            </seg>
            <seg xml:id="i-d082dc59fdb23d43-0">
              I detta sammanhang föreslår vi i vår gemensamma rödgröna motion
              även att en utredning bör göras om det kommunala inflytandet över
              vindkraftens utbyggnad, men för tids vinnande avstår jag från
              att yrka bifall till förslaget.
            </seg>
            <seg xml:id="i-d27cce10046b23af-0">
              Herr talman! Jag vill ta upp ytterligare två frågor i vår gemensamma
              motion. Den ena handlar om att trycka på Försvarsmakten för att
              få fram mer vindkraft. Den andra handlar om motsatsen, så att
              säga, nämligen att den känsliga miljön på Öland bör skyddas mer
              än vad regeringen föreslår.
            </seg>
            <seg xml:id="i-53e9130560cdb42d-0">
              Försvarsmakten har ofta tolkningsföreträde i olika frågor som
              gäller vårt territorium. Den kan utan öppen argumentation och
              med hänvisning till rikets säkerhet säga nej till exempelvis etablering
              av vindkraft. Vi tycker att Försvarsmakten bör ges i uppdrag att
              se över möjligheterna att främja en utbyggnad av vindkraften.
              De uppdrag i Försvarsmaktens regleringsbrev som utskottsmajoriteten
              hänvisar till anser vi är alltför vaga för att bita på den tröga
              apparat som Försvarsmakten är. Det behövs en tydligare politisk
              styrning!
            </seg>
            <seg xml:id="i-e62b5bb06330fd1e-0">
              Även om jag avslutningsvis, herr talman, har argumenterat när
              det gäller det kommunala vetot respektive Försvarsmakten för starkare
              styrmedel för att främja utbyggnaden av vindkraften är jag mycket
              medveten om att stor hänsyn måste tas till natur- och bevarandeintressen
              i denna process. Därför är vi oroliga när regeringen vill underlätta
              för etablering av stora vindkraftverk i den känsliga miljön på
              Öland. Inte minst handlar det om vindkraftverkens påverkan på
              fågellivet. Öland har ju unika miljöer som strandängar, alvaret
              med mera som är av största vikt för bland annat fågellivet miljöer
              som riskeras om för stora vindkraftverk etableras i alltför stor
              omfattning. Det råder, som Naturskyddsföreningen påpekat, stor
              osäkerhet om hur flyttfågelsträcken påverkas av en kraftig utbyggnad
              av vindkraftverken på Öland. Det är ju många av våra flyttfåglar
              som har sina flyttvägar utmed denna långsmala ö som är lätt att
              orientera efter. Vi anser därför att tillstånd till gruppstationer
              för vindkraft med tre eller fler vindkraftsaggregat med en sammanlagd
              uteffekt av minst tio megawatt fortsatt ska krävas enligt miljöbalken.
            </seg>
          </u>
          <note type="speaker" xml:id="i-3fe87ce925318875-0">
            Anf. 34 JAN LINDHOLM (mp):
          </note>
          <u who="jan_lindholm_ff5f4c" xml:id="i-8260beaf12815e63-0">
            <seg xml:id="i-31c0f28f5b1e2983-0">
              Herr talman! Efter att ha lyssnat på kollegerna från Socialdemokraterna
              och Vänsterpartiet skulle jag kunna nöja mig med att instämma
              i de båda föregående inläggen, men jag vill ju inte snuva dem
              som förväntar sig att få lyssna på Miljöpartiets synpunkter på
              den glädjen.
            </seg>
            <seg xml:id="i-b0c9783468f83f31-0">
              Jag tycker att det är spännande att få göra detta korta gästspel
              i miljö- och jordbruksutskottet och delta i debatten om förenklade
              villkor för prövning av vindkraftsetableringar.
            </seg>
            <seg xml:id="i-f9f93ddc21e9f2d9-0">
              Utskottets betänkande behandlar regeringens proposition, två
              följdmotioner och ytterligare ett yrkande från allmänna motionstiden.
              I utskottets betänkande finns även ett yttrande från civilutskottet,
              och det är i första hand det som är orsaken till att jag är här
              i dag.
            </seg>
            <seg xml:id="i-e9a203b5e657d4a5-0">
              Herr talman! Miljöpartiet har sedan många år krävt omfattande
              förenklingar av tillståndsprocesser vid etablering av vindkraft.
              Vi ser därför mycket positivt på den moderatledda högerregeringens
              ambitioner att fortsätta det arbete som den föregående regeringen
              påbörjade med att förenkla för vindkraftens utbyggnad. Vi miljöpartister
              är mycket angelägna om att vindkraften ska få en snabb utbyggnad,
              eftersom vi anser att vindkraften kan bidra till att minska utsläppen
              av växthusgaser och därigenom vara en viktig del i arbetet med
              att minska klimatpåverkan från vårt industriella samhälle.
            </seg>
            <seg xml:id="i-10016595f0d9972c-0">
              Åtgärder som regeringen skulle kunna vidta för att skynda på
              utbyggnaden av vindkraften, men som inte tycks finnas på den moderatledda
              högerregeringens agenda, är exempelvis att snabbt införa nettomätning
              som i flera andra EU-länder, så att konsumenter endast ska behöva
              betala för sin nettoförbrukning och mikroproducenter även skulle
              kunna vara nettoleverantörer till nätet.
            </seg>
            <seg xml:id="i-0362c0891b26f4dc-0">
              En annan åtgärd som vi miljöpartister saknar i regeringens förslag
              är att säkerställa att skattereglerna inte missgynnar vindkraftskooperativen.
              Det är självklart orimligt att man ska beskattas för mellanskillnaden
              mellan kostnaden för den egenproducerade elen och den från nätet.
              Det är lika orimligt som att exempelvis medlemmarna i en bostadsrättsförening
              skulle tvingas betala skatt på mellanskillnaden mellan kostnaden
              för att själv kratta löven på gården eller måla om ett trapphus
              i fastigheten och priset som de skulle tvingas betala för att
              få samma tjänst utförd av en entreprenör.
            </seg>
            <seg xml:id="i-e4ec56d4e0121201-0">
              Skatteverkets tolkning i den här frågan är så absurd att man
              kanske kan förvänta sig att det snart kommer krav på att kommuner
              ska betala skatt på den lägre kostnad man kalkylerar med att kunna
              ha om man anlitar entreprenörer inom äldreomsorgen i stället för
              att utföra det i egen regi. Det hoppas jag dock slippa se.
            </seg>
            <seg xml:id="i-a6dce2bbdacdcacd-0">
              Miljöpartiet menar att regeringen omedelbart måste se till att
              den orimliga dubbelbeskattningen av vindkraftskooperativen stoppas.
              Det är en avgörande fråga för att investeringarna ska få fart
              igen på vindkraftsområdet. Det är inte bara för att kooperativen
              är viktiga investerare utan allra mest för att denna ägarform
              bereder mark för andra investerare. I bygder där befolkningen
              själva gör vinster på egna vindsnurror är inställningen till vindkraft
              betydligt positivare än i andra bygder.
            </seg>
            <seg xml:id="i-bea7d4a9827318a7-0">
              Självklart är det så, fru talman, att den enskilt mest avgörande
              signal som regeringen skulle kunna skicka för att verkligen få
              fart på utbyggnaden av alla former av långsiktigt hållbar energiproduktion
              naturligtvis är ett klart besked om att det inte ska byggas några
              fler kärnkraftverk i Sverige. På den punkten har regeringen tyvärr
              skapat en fullständigt onödig oro. Samtidigt som regeringen öppnar
              upp för ny kärnkraft kommer rapport på rapport från olika håll
              i världen som visar att ny kärnkraft inte alls är konkurrenskraftig
              och att den kärnkraft som byggs dessutom byggs med enorma statliga
              subventioner något som regeringen åtminstone säger sig vara motståndare
              till. Detta skapar beklagligt nog en osäkerhet som bara kan bidra
              till att försvåra det nödvändiga omställningsarbete som vi står
              inför och som det dessutom är bråttom med.
            </seg>
            <seg xml:id="i-8249d610fcb86246-0">
              Hur har då regeringen lyckats, fru talman, med de förslag till
              förenklingar som man med denna proposition lägger fram för riksdagen?
              Enligt Svensk Vindkraftförening är förslaget rättsosäkert och
              lämnar utrymme för godtycke. Föreningen är upprörd över att just
              vindkraften ska drabbas av försvårande lagstiftning när avsikten
              var den motsatta. Man reagerar starkt på att beslut om att inte
              ge tillstånd inte längre ska få överklagas samtidigt som tillståndsbesluten
              även fortsättningsvis kan överklagas. Detta medför en rättsosäkerhet,
              menar man.
            </seg>
            <seg xml:id="i-3517157ddaebe619-0">
              Man är starkt oroad över att förslaget innebär att varje ny etablering
              aktivt måste tillstyrkas av den aktuella kommunen och menar att
              de legitima kommunala intressena, som självklart är viktiga, skulle
              kunna tillgodoses på andra sätt. Svensk Vindkraftförening uppfattar
              den nästan totala vetorätten som kommunerna får som en mycket
              märklig och begränsande särlagstiftning som inte passar in på
              området. Det innebär också en kraftig inskränkning av den privata
              äganderätten för markägarna i den kommun som väljer att inte aktivt
              medverka till att vindkraft kan etableras.
            </seg>
            <seg xml:id="i-e4037745e866712f-0">
              En särskild detalj som kritiseras, och som majoriteten har behandlat
              i betänkandet utan att göra något åt, är att man i den föreslagna
              lagen, när man föreslår att kravet på detaljplan ska slopas, formulerar
              några undantag som tyvärr riskerar att leda till stora problem.
              Det är i första hand begreppet angränsande markområden som enligt
              många olika bedömare ställer till problem. Risken är att detaljplan
              kan komma att krävas i många fall där det uppenbart inte finns
              några behov för det, och därmed kompliceras processen i stället
              för att förenklas.
            </seg>
            <seg xml:id="i-5e3b6c9c134d48c1-0">
              När exploateringsintressen står mot flera andra intressen, som
              ekosystemintressen, bovärden, allmänna naturvårds- och miljöintressen,
              turismintressen, försvarstekniska eller försvarsstrategiska intressen
              med flera, och samhället har en önskan om att förenkla och snabba
              upp prövningsprocesserna är det av yttersta vikt att detta inte
              sker på bekostnad av rättssäkerheten.
            </seg>
            <seg xml:id="i-3284acbf81e7538e-0">
              Om resultatet av regeringens arbete innebär den försämring som
              Svensk Vindkraftförening påstår är det uppenbart att regeringen
              återigen inte har lagt tillräckligt med tid och kraft i dialogen
              med dem som berörs av förslaget.
            </seg>
            <seg xml:id="i-9ac6c0475f8229b8-0">
              Från Miljöpartiets sida anser vi att regeringens förslag borde
              ha innehållit ett uppdrag till Försvarsmakten att aktivt medverka
              till en framförhållning och en positiv hantering av ansökningar
              för vindenergi. Man ska inte kunna använda generella och svepande
              formuleringar om försvarshemligheter för att stoppa projekt på
              det sätt som man gör i dag.
            </seg>
            <seg xml:id="i-ddd85541888a833e-0">
              Vi menar att den kritik som riktas mot regeringens förslag måste
              tas på så pass stort allvar att någon form av kontrollstation
              inrättas. Vårt förslag i den gemensamma följdmotionen är att en
              sådan kontrollstation inrättas och förläggs till 2013. Kontrollstationen
              skulle stämma av om målen om förenkling verkligen nås, vilket
              många betvivlar, eller om det är så illa som Svensk Vindkraftförening
              befarar, om delaktighet och talerätt för bland andra miljöorganisationer
              har eftersatts på ett sätt som vi inte kan acceptera från riksdagen,
              om kommunernas möjligheter att ställa byggnadstekniska krav fungerar
              på ett tillfredsställande sätt och om skrivningarna beträffande
              angränsande markområden har lett till krav på detaljplan i fall
              där det skulle ha gått att lösa konflikterna på andra och enklare
              sätt.
            </seg>
            <seg xml:id="i-3edd6647930399df-0">
              När det gäller den särskilda förändring av exploatering som regeringen
              föreslår för Öland anser vi i vår gemensamma trepartimotion att
              man tar alltför stora steg. Vi föreslår därför att den slopade
              storleksgränsen på vindkraftsparker på Öland, som ni har hört
              om i tidigare anföranden, måste kopplas till en prövning enligt
              miljöbalken.
            </seg>
            <seg xml:id="i-3962b504a6892b9f-0">
              Det finns också en risk av ett helt annat slag med regeringens
              snabba förändringar av villkoren på Öland, nämligen att en olyckligt
              stor andel av investeringarna i vindkraft i Sverige kan komma
              att hamna just där. Det innebär att vindkraften kan få oförtjänt
              dåligt rykte ur ett naturmiljöperspektiv men även ur ett elförsörjningsperspektiv.
              En stor anhopning av vindkraftsinvesteringarna på ett ganska litet
              område kan innebära att balanseringsproblemen i elnätet blir betydligt
              mer problematiska än de skulle behöva vara om vindkraftverken
              spreds över en större del av landets kuster och yta.
            </seg>
            <seg xml:id="i-09464f2c4c0ae4c5-0">
              Vi i oppositionen befarar också att regeringen inte fullt ut
              har beaktat konsekvenserna av sitt förslag när det gäller de obrutna
              kustområden som skyddas enligt kap. 4 i miljöbalken. Regeringens
              förslag innebär nämligen att avgränsningen av tillåtna vindkraftverk
              kommer att ske genom en förordning som innebär att betydligt större
              vindkraftverk än vad som varit tillåtet kommer att kunna uppföras
              i dessa kustområden helt utan någon prövning enligt miljöbalken.
            </seg>
            <seg xml:id="i-b2963c8a5e239ef1-0">
              Från Miljöpartiets sida menar vi allvar med att en utbyggnad
              av vindkraften är nödvändig. Därför är vi också beredda att medverka
              till utökad möjlighet till fler och större etableringar i de kustområden
              som i dag skyddas enligt kap. 4 i miljöbalken. Men vår bestämda
              uppfattning är att en sådan utvidgning av möjligheten för etableringar
              måste förutsätta att prövningar görs enligt reglerna i miljöbalken
              och inte med utgångspunkt i den förordning som regeringen vill
              hänskjuta prövningen till.
            </seg>
            <seg xml:id="i-271a1a948ea54882-0">
              Regeringen släpper lös en riskabelt stor utbyggnad av vindkraft
              på Öland och öppnar för exploatering i tidigare skyddade obrutna
              kustområden utan att konsekvenserna utreds på ett rimligt sätt.
              Regeringen sätter på detta sätt miljöbalken ur spel.
            </seg>
            <seg xml:id="i-b34851ac9e102132-0">
              Det är inte nödvändigt att offra så stora natur- och miljövärden
              utan prövning för att nå målet om en snabbare utbyggnad av vindkraften.
              Vi är oroliga för att regeringens förslag i ett längre perspektiv
              till och med kan skada vindkraftens goda rykte.
            </seg>
            <seg xml:id="i-720694cc257bfc0e-0">
              Miljöpartiet anser även att det finns många fördelar med en över
              hela landet utbyggd och spridd vindkraftsproduktion. Det ger sårbarhetstekniska
              fördelar, minskar balansproblematiken i nätet, skapar sysselsättningseffekter
              på många platser och bidrar till att ge kunskap till hela befolkningen
              om hur en växande del av vår elproduktion går till. Närheten till
              produktionskällan är i sig en pedagogisk fördel.
            </seg>
            <seg xml:id="i-3b97df78ec070190-0">
              Fru talman! Vi i Miljöpartiet står självfallet bakom våra reservationer
              i betänkandet, men för att vinna tid vid voteringen yrkar jag
              enbart bifall till reservation 1.
            </seg>
          </u>
          <note type="speaker" xml:id="i-1202c93501fb33d7-0">
            Anf. 35 OLA SUNDELL (m):
          </note>
          <u who="ola_sundell_5b1b78" next="cont" xml:id="i-f0f40e593b20f1cd-0"/>
          <note xml:id="i-b9ca2c24353d7c33-0">
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <u who="ola_sundell_5b1b78" prev="cont" xml:id="i-f3789136e90b14f1-0">
            <seg xml:id="i-d05f196bee6baa82-0">
              Jag vill börja med att gå så långt tillbaka i tiden som till
              1994 och säga att det var ett viktigt år för Sverige. Sverige
              tog OS-guld i hockey, vi var trea i fotbolls-VM och jag kom in
              i riksdagen. Detta var kanske inte det allra viktigaste, utan
              efter en omröstning blev Sverige medlem i Europeiska unionen.
            </seg>
            <seg xml:id="i-884b8616b5e47eb3-0">
              15 år går fort. Jag kommer ihåg denna omröstning. Det ställdes
              krav på säkerhet, ständig frihet för de europeiska nationerna,
              ökad rörlighet för kapital, tjänster och människor och också en
              utvidgning av unionen. Man ville säkerställa fred och säkerhet
              i den framtid som vi nu ser präglas av en hel del motsättningar.
            </seg>
            <seg xml:id="i-4c01a613c1274a7b-0">
              Vi moderater banade väg för EU, framför allt därför att vi menade
              att globala problem kräver globala lösningar och internationellt
              ledarskap.
            </seg>
            <seg xml:id="i-f7b94d5d599592f6-0">
              Jag vill inte hymla om den vindkraft som vi nu diskuterar. Vårt
              parti, och inte minst jag själv, var vid den här tiden tämligen
              tveksamma till vindkraftens möjligheter. Den hade begränsade möjligheter
              och spelade en underordnad roll i energibalansen vid den här tiden.
              Förnybart var liksom inte ledordet för Moderaterna, och inte heller
              för mig själv, när det gällde det framtida samarbetet inom EU.
            </seg>
            <seg xml:id="i-010eda0b203aa3e8-0">
              Men mycket har förändrats. Om någon skulle ha visat en spåkula
              vid den här tiden och sagt att Al Gore skulle vara den som kanske
              påverkade nationer och människor mest i riktning mot ett hållbart
              samhälle skulle nog ingen ha trott på det. Han var vicepresident
              vid den här tiden och gjorde inte speciellt mycket väsen av sig
              som vicepresident. Men just denna film, En obekväm sanning , kom
              att påverka hela jordklotet i rätt riktning.
            </seg>
            <seg xml:id="i-54b6dfb7ec08f0e1-0">
              Om man hade kunnat se i denna spåkula att Moderaterna skulle
              ställa sig i spetsen för det hållbara och miljöintresset hade
              man nog inte heller blivit trodd på den punkten. Om man vidare
              hade kunnat se att vår partiledare, statsminister Fredrik Reinfeldt,
              nu i höst ska sitta sida vid sida med Amerikas president och diskutera
              lösningar som berör hela vårt jordklot hade ingen trott på det
              heller.
            </seg>
            <seg xml:id="i-912119ea55a3d90c-0">
              Mycket har hänt, som sagt. Min övertygelse och mitt arbete i
              det här utskottet har egentligen samma grund nu som då, globala
              problem kräver globala lösningar och internationellt ledarskap.
              Ledarskap handlar inte bara om ordförandeskap och om att sitta
              bredvid Amerikas president. Ledarskap kan också vara informellt,
              att gå före och ta ledartröjan på annat sätt än att bara sitta
              som ordförande.
            </seg>
            <seg xml:id="i-98b16a8955edb500-0">
              En offensiv vindkraftsutbyggnad handlar just om detta. Alliansen
              har åstadkommit en historisk energiöverenskommelse. Den innehåller
              en kraftfull satsning på förnybara energislag som vindkraft men
              också en långsiktig, ansvarsfull kärnkraftspolitik. Vindkraften
              är en central del i denna överenskommelse och i vår offensiva
              klimatpolitik. Den ger oss ett slagfärdigt vapen i kampen mot
              utsläppen. Vårt mål är att den svenska vindkraftens kapacitet
              ska öka till 30 terawattimmar år 2020. Två tredjedelar ska finnas
              på land och en tredjedel till havs.
            </seg>
            <seg xml:id="i-6136b527352c339c-0">
              EU har satt som mål att Sverige ska öka sin andel från 40 procent
              i energibalansen till 49 procent. Regeringen tyckte att det var
              i underkant. Alliansregeringen sade att det ska vara 50 procent.
              En procentenhet kan ju låta ganska lite, men på en energibalans
              på ca 450 terawattimmar är det ungefär halva Indalsälvens utbyggnad.
              Det är ganska mycket vi talar om.
            </seg>
            <seg xml:id="i-7ff02a1d30f81349-0">
              Det är viktigt att inte underskatta de ansträngningar som krävs
              för att nå det här målet. Vi behöver tiodubbla utbyggnaden av
              vindkraften för att nå 30 terawattimmar. Det innebär naturligtvis
              möjligheter för företag, men också för kommuner. Det kommer också
              att innebära uppoffringar, svett och tårar för att komma i mål.
            </seg>
            <seg xml:id="i-7afafaa51f029f75-0">
              Vår uppgift här i riksdagen är att skapa det regelverk som krävs
              för att ge just dessa initiativ de bästa förutsättningarna för
              en ansvarsfull utbyggnad av vindkraften.
            </seg>
            <seg xml:id="i-83e1988c91899d0f-0">
              Fru talman! År 1994, som var ett viktigt år för många utöver
              mig, återtog Socialdemokraterna regeringsmakten. Jag är förvånad
              över att den nuvarande oppositionen under den förra mandatperioden
              skapade ett system som innebar parallella processer i plan- och
              bygglagen respektive miljöbalken där prövningarna är snarlika.
              Faktum är att dagens handläggning går med snigelfart. Dagens situation
              kan innebära dubbelt handläggningsarbete i kanske fem, sex eller
              sju år. Socialdemokraternas verkliga förhållande till vindkraft
              verkar endast sträcka sig till Don Quijotes väderkvarnar. Likt
              Don Quijote har man fokuserat på fel fiende och fel problem.
            </seg>
            <seg xml:id="i-e1165a844f6771e8-0">
              Låt mig ta detta med kontrollstationer som exempel. Jag säger
              bara en sak: Sluta att jaga dessa väderkvarnar! Det här är inte
              problemet. Problemet är det regelkrångel som vi nu försöker åtgärda.
            </seg>
            <seg xml:id="i-3460292a2c638c10-0">
              Regeringens förslag innebär att handläggningstiderna kommer att
              minska från sexåtta år till kanske två år. Vi föreslår enklare
              tillståndsgivning för vindkraftsutbyggnad. Den samlade prövningen
              av vindkraftverken ska ske vid miljöprövningen. De allra flesta
              vindkraftverk i Sverige byggs i områden där få människor bor.
              Att de ska omfattas av samma bygg- och ansökningsregler som vindkraftverk
              som planeras i tätbebyggda områden där efterfrågan på mark är
              hög är inte rimligt. Därför förändrar vi också reglerna så att
              det blir lättare att bygga vindkraft i landsbygdsområden. Samtidigt
              ska detaljplan fortfarande krävas där vindkraftverken konkurrerar
              med andra investeringar om marken.
            </seg>
            <seg xml:id="i-f23395b673d5d819-0">
              Kommunerna kommer, trots de föreslagna ändringarna, att ha ett
              inflytande över etableringen av vindkraft. Om det inte finns starka
              nationella skäl för byggnationen av vindkraftverk kommer de endast
              att få byggas om kommunen har godkänt det. Kommunerna måste tidigt
              i processen redovisa om de har invändningarna mot vindkraftverken.
            </seg>
            <seg xml:id="i-4031a7b478fade80-0">
              En ansvarsfull och offensiv klimatpolitik stärker också vår arbetsmarknad.
              Svensk Vindenergi beräknar att en utbyggnad på 10 terawattimmar
              skapar 7 000 arbetstillfällen. 30 terawattimmar skapar tre gånger
              fler. Vi pratar om 20 000 jobb. Med rätt regelverk kommer näringslivet
              tillsammans med kommunerna att bana väg för en starkare arbetsmarknad.
            </seg>
            <seg xml:id="i-615d8da4c3f4ee64-0">
              Avslutningsvis vill jag säga att för ett decennium sedan var
              vindkraften en marginell energikälla och en liten fråga. Genom
              en offensiv klimatpolitik sätter vi i alliansen nu en agenda.
            </seg>
            <seg xml:id="i-a1110764c99e7488-0">
              Min erfarenhet är att 15 år går fort. Med tydliga förutsättningar
              och rätt internationellt ledarskap kan vindkraften stå för en
              femtedel av världens elkraftsproduktion 2020.
            </seg>
            <seg xml:id="i-943c3ee55401f831-0">
              Låt Sverige vara ett föredöme i denna utveckling!
            </seg>
          </u>
          <note type="speaker" xml:id="i-d5e8ac6d39a0e831-0">
            Anf. 36 CARINA OHLSSON (s) replik:
          </note>
          <u who="carina_ohlsson_d193bc" xml:id="i-24b266331023d015-0">
            <seg xml:id="i-4758ba496b76fafb-0">
              Fru talman! Jag kan börja med att säga till Ola Sundell: Välkommen
              i gänget! Sent ska syndaren vakna! Man kan säga många sådana saker,
              men det är ju ändå bra när man tar förnuftet till fånga och erkänner
              att man kanske inte för 15 år sedan trodde att man skulle säga
              så i den här debatten.
            </seg>
            <seg xml:id="i-b8815b6373c07afb-0">
              Sedan nämndes fotbolls-VM. Jag kan säga: Jag var där, och jag
              såg exempelvis Sverige och Brasilien i Detroit.
            </seg>
            <seg xml:id="i-2bcc7b2f875658dc-0">
              Nu tog Ola Sundell USA nästan som ett föredöme. Det finns vissa
              personer i USA som säkert kan spela en viktig roll, nu när man
              har fått en annan president, och vara med och tävla om ledartröjan.
              Jag hoppas att Sverige verkligen kommer att ta den utmaningen
              och försöka att vara i täten så som vi har ansetts vara.
            </seg>
            <seg xml:id="i-a0e826f7d6995ec4-0">
              Jag undrar hur det blir om man ser att det fortfarande kommer
              att ta lång tid med prövningar och att det som vi befarade inte
              kommer att vara rättssäkert och det här med det kommunala vetot.
              Om Ola Sundell och regeringen märker att det inte fick den effekten
              som man trodde, kommer man då ändå att kunna ta till sig det som
              vi har sagt och komma tillbaka till riksdagen och förändra den
              lagstiftning som vi nu talar om?
            </seg>
          </u>
          <note type="speaker" xml:id="i-071ccf9420638be6-0">
            Anf. 37 OLA SUNDELL (m) replik:
          </note>
          <u who="ola_sundell_5b1b78" xml:id="i-b85c960ebeda2ce3-0">
            <seg xml:id="i-91b2a94372e09489-0">
              Fru talman! På den senaste frågan: Vad kan man annat säga än
              ja? Det är ju därför vi är här att utvärdera politik och att lägga
              förslag på förändringar. Det som var fel i går måste vi göra till
              någonting bättre i morgon, och det är väl också en av orsakerna
              till varför vi nu sitter i majoritetsställning och att det är
              alliansen som leder Sverige. Väljarna tyckte att ledarskapet från
              Göran Persson inte höll måttet och att det gröna folkhemmet var
              för luftigt och tunt. Därför lade man rösterna på alliansen, och
              det är i huvudsak vad som sker när saker och ting går fel. Man
              har pekat ut en riktning; man hamnar snett. Kanske det är ett
              förslag som väljarna tycker är bättre, och då är det ett annat
              ledarskap.
            </seg>
            <seg xml:id="i-f30d1af7d09a189b-0">
              Som ledamot har man möjligheten att hela tiden pröva, fråga och
              interpellera, att hela tiden utmönstra vad regeringen vill, ha
              erfarenheter av det verkliga förloppet och sedan kunna ställa
              regeringen till svars. Det är centralt i en demokrati, skulle
              jag säga. Det råder alltså ingen tvekan om den möjligheten.
            </seg>
            <seg xml:id="i-14d30bf41d619bd1-0">
              Jag skulle vilja tillägga att det talas ganska mycket och har
              gjorts vissa marginella saker, inte minst i vårt eget utskott,
              på området utvärdering. Det här vore, Carina Ohlsson i Socialdemokraterna,
              tycker jag, ett utmärkt område för vårt eget utskott att kunna
              följa upp. Hur blev det? Hur gick det? Här har utskottet ett oerhört
              ansvar om man nu har intresse av det hela, och det verkar ju som
              att den samlade oppositionen har det, att kunna ställa frågorna
              i ett gemensamt utvärderingsprojekt.
            </seg>
          </u>
          <note type="speaker" xml:id="i-6fdd541644cd08f7-0">
            Anf. 38 CARINA OHLSSON (s) replik:
          </note>
          <u who="carina_ohlsson_d193bc" xml:id="i-24b266331023d015-1">
            <seg xml:id="i-724d547c553c5fc5-0">
              Fru talman! Vi är överens, som jag tidigare sagt, om målen för
              vindkraftsutbyggnaden. Då är det väldigt viktigt att den kommer
              i gång, och det är viktigt både för att ställa om till ett ekologiskt
              hållbart samhälle med förnybar energi och för att det också skapar
              många arbetstillfällen på landsbygden. Det är oerhört viktigt
              i sammanhanget när vi ser att det är en jobbkris i Sverige, och
              det här skulle kunna ge många arbetstillfällen. Då är det viktigt
              att man har en effektiv prövningsprocess.
            </seg>
            <seg xml:id="i-917040122ae3f05d-0">
              Jag kan också upplysa Ola Sundell om att jag satt tillsammans
              med Ola Sundells gruppledare här i riksdagen i Miljöbalksutredningen,
              och där hör och häpna! var vi väldigt överens om att vi skulle
              förenkla den här prövningen. Vi har alltså inte bara suttit och
              tänkt att det är hemskt att det tar så lång tid. Det kom fram
              i utredningsförslag som fanns på regeringens bord när ni kom till
              makten. Det är väl också bra att lyfta fram när vi är överens.
            </seg>
            <seg xml:id="i-68524a84cec85f90-0">
              Vi i den samlade oppositionen kommer naturligtvis att följa det
              här och ta Ola Sundells löfte till intäkt för att det också kommer
              att hända saker om det skulle visa sig att det som vi har befarat
              inte blir snabbhet, effektivitet och rättssäkerhet i processarbetet.
              Vi följer verkligen den här frågan på ett riktigt och bra sätt
              för att det både ska skapa arbetstillfällen och naturligtvis för
              att vi ska kunna ställa om till mer förnybar energi.
            </seg>
          </u>
          <note type="speaker" xml:id="i-6f53fa6efd2dbbf8-0">
            Anf. 39 OLA SUNDELL (m) replik:
          </note>
          <u who="ola_sundell_5b1b78" xml:id="i-b85c960ebeda2ce3-1">
            <seg xml:id="i-b28ef789d69eb92a-0">
              Fru talman! Jag har inte så jättestor erinran mot Socialdemokraternas
              resonemang här, utan jag kan i stort sett instämma.
            </seg>
            <seg xml:id="i-9ca18746f8cf160c-0">
              Det har riktats farhågor från olika håll, inte minst från oppositionen.
              Man har ju en gemensam reservation om detta att kommunerna har
              ett inflytande över processen med vindkraftverken. Om den är befogad
              eller ej kan jag egentligen inte svara på förrän den är tillämpad.
              Det vi i alliansen inte vill göra är att erodera just den här
              möjligheten för kommunerna. Varför skulle vi inskränka kommunernas
              möjligheter att ha ett inflytande över hur marken används? Det
              är orimligt, tycker vi. Vi tycker att det är självklart att kommunerna
              ska ha den möjligheten även i framtiden.
            </seg>
            <seg xml:id="i-c7a180c75740d703-0">
              Det har sagts att man skulle utpressa företrädare för vindkraftsbransch
              och annat för att kunna sko sig. Det är oerhört! Vilket angrepp
              mot den kommunala demokratin att säga: De kommer att pressa er
              på pengar i det här momentet!
            </seg>
            <seg xml:id="i-6a4c52855ba9a93e-0">
              Jag kan tala om hur verkligheten egentligen ser ut. Vi har absolut
              en kris i Sverige som påverkar oss allihop. 20 000 jobb ligger
              i pipelinen, och någon går och tror att kommunerna skulle vägra
              sig själva den här möjligheten att skapa jobb i sin egen kommun.
              Det är fullständigt orimligt!
            </seg>
            <seg xml:id="i-48cf8625e8723179-0">
              Den som har lyssnat på kommunerna vet att de står med öppen famn
              för att välkomna dessa investeringar. Det är investeringar i sig.
              Det som också följer av de här vindkraftsetableringarna är att
              infrastrukturen förbättras. Vägar måste förbättras, för stora
              tonnage måste komma fram. Det är alltså klart att det ligger i
              kommunernas intresse att se till att det här blir verklighet.
            </seg>
          </u>
          <note type="speaker" xml:id="i-a47d2f483aa3c00e-0">
            Anf. 40 CLAES VÄSTERTEG (c):
          </note>
          <u who="claes_vasterteg_c3eca8" xml:id="i-f977f1fc753042b7-0">
            <seg xml:id="i-743e655d4935df36-0">
              Fru talman! För ungefär två månader sedan överlämnade regeringen
              förslaget till en sammanhållen klimat- och energipolitik till
              riksdagen. Dessa två propositioner på klimat- och energiområdet
              innehåller kraftfulla insatser för att minska vår klimatpåverkan.
              En av nycklarna i omställningen till ett samhälle där vi påverkar
              klimatet än mindre än i dag är att öka produktionen av förnybar
              el.
            </seg>
            <seg xml:id="i-78b59b3e2ae3c7c5-0">
              Den här utvecklingen är något som Centerpartiet har varit påskyndare
              av under årtionden. Nu kan vi se att vindkraftsutvecklingen och
              vindkraftsutbyggnaden äntligen börjar ta fart. Det är bland annat
              tack vare elcertifikaten. Det är elcertifikat som skapar långsiktiga
              spelregler för dem som vill investera i ny förnybar elproduktion.
            </seg>
            <seg xml:id="i-9db811abc1c5bc30-0">
              Med Centerpartiet och alliansregeringen vädrar vindkraften nu
              morgonluft. Under 2008 ökade produktionen från vindkraften med
              ca 40 procent. Det är inte dåligt, men vi ska komma ihåg att vindkraftens
              nuvarande två terawattimmar elproduktion inte ens är en tiondel
              av den nivå som vi behöver nå upp till om lite drygt tio år. Det
              finns alltså mycket kvar att göra.
            </seg>
            <seg xml:id="i-ce95b41cb0df9953-0">
              Ett av skälen till att utbyggnaden har gått långsamt är den dubbla
              prövningsprocess som omgivit vindkraftsetablering. Det har varit
              både en prövning enligt plan- och bygglagen och en prövning enligt
              miljöbalken. Dessutom har dessa båda processer kunnat överklagas,
              vilket har gjort att det kunnat ta många år innan ett tillstånd
              att börja bygga har varit klart. Skräckexemplen är många på hur
              entreprenörer och företag har fått sina planer försinkade på grund
              av den flaskhals den här prövningen har utgjort.
            </seg>
            <seg xml:id="i-f0c3ec02b8ca4340-0">
              Därför är det i dag glädjande att vi tillsammans här kan stå
              och diskutera och debattera de förenklingar som nu görs. Det är
              också glädjande att vi är väldigt brett överens mellan alla sju
              partierna i den här kammaren kring huvuddragen i förändringen
              av lagstiftningen. Det skapar en långsiktighet för dem som vill
              bygga ut vindkraft och för dem som vill exploatera på det här
              området. De förändringar som görs i dag innebär förenklingar,
              men de säkerställer också att vi har en rättssäker och omsorgsfull
              prövning även i fortsättningen.
            </seg>
            <seg xml:id="i-38334c40f3a8929e-0">
              Fru talman! Som sagts tidigare kommer den 1 augusti i år ett
              antal förändringar som underlättar utbyggnad av vindkraft att
              träda i kraft. För att förkorta och snabba på handläggningstiderna
              för vindkraftsetableringar slopas detaljplane- och bygglovskravet
              i huvudsak när vindkraftverk har fått tillstånd enligt miljöbalken.
              De här förändringarna kommer att leda till kortare processer,
              och möjligheten att överklaga samma beslut flera gånger kommer
              att plockas bort.
            </seg>
            <seg xml:id="i-2cacd98d9b2a4f84-0">
              Fru talman! För att den här utbyggnaden av vindkraft, som vi
              alla vill ha, ska kunna bli verklighet är det oerhört viktigt
              att det finns en lokal förankring. Därför är det också enligt
              min och övriga allianspartiers uppfattning viktigt att kommunerna
              och deras invånare får vara delaktiga i processen fram till att
              tillstånd finns. Det är därför rimligt att kommunerna ska kunna
              ge sitt tillstrykande innan större vindkraftsetableringar får
              ett tillstånd.
            </seg>
            <seg xml:id="i-d04bd85ea9810fce-0">
              Jag blir lite förvånad över den argumentation som förs fram här
              från oppositionen och den risk man ser att det här kan stanna
              upp processen. Man målar upp en bild av att det här kan förlänga
              tillståndsprocessen. Jag vill i det här läget påminna om det arbete
              som redan sker i en majoritet av landets kommuner, där man jobbar
              med översiktsplaner för vindbruk och där man pekar ut områden:
              Där vill vi ha vindkraftssatsningar!
            </seg>
            <seg xml:id="i-9afa93b29489d5ed-0">
              Den projektör som är smart vänder sig till den kommunen, tar
              det området och går fram och ansöker om tillstånd, för där vet
              man att det finns en acceptans från kommunen och dess invånare
              att det ska byggas vindkraft. Där går det alltså fortast att komma
              fram. Det är det som är poängen med det arbete som nu görs i många
              kommuner. Man förbereder för den stora utbyggnad som är så nödvändig.
            </seg>
            <seg xml:id="i-c121d02eb62708a8-0">
              Jag tycker att det vore förvånande om man inte vid sådana här
              stora etableringar låter kommuninvånarna komma till tals och låter
              dem få en möjlighet att påverka i det arbete som man har i samband
              med översiktsplanen men också i samband med att man tillstyrker
              tillståndet.
            </seg>
            <seg xml:id="i-926b491b76a86bb9-0">
              Jag blir också förvånad, fru talman, när jag hör Jan Lindholm
              och Jacob Johnson prata om Öland och säga att de ser risker med
              den förändring som görs i lagstiftningen. Jag blir förvånad då
              med koppling till att man är rädd för att kommunerna ska ha inflytande.
              Ja, vad har varit fallet på Öland? När Miljöprocessutredningens
              förslag har varit ute på remiss, vad har då ölänningarna tyckt
              om de förändringar man gör? Jo, både Borgholms kommun och Mörbylånga
              kommun har tillstyrkt den här lagförändringen som gör det möjligt
              att ha en utbyggnad på Öland i större utsträckning än i dag.
            </seg>
            <seg xml:id="i-42f5a6d14ca2609b-0">
              När kommunerna tillstyrker ska vi tydligen inte lyssna på dem.
              När kommunerna vill se till att underlätta för Öland att komma
              fram med vindkraft ska vi tydligen inte lyssna på kommunerna.
              Jag tycker att det är väldigt förvånande att man inte vill göra
              den förändringen.
            </seg>
            <seg xml:id="i-f2df8c15fd0d8d2b-0">
              Fru talman! Från att Sverige var först med att starta och bygga
              ut vindkraft har vi tyvärr hamnat i ett läge där vi är ett av
              de långsammaste länderna. Den lagförändring som vi fattar beslut
              om på onsdag ändrar på detta och kommer att bana väg för en expansion
              av vindkraften. Vi tar bort stoppklossarna i handläggningen, och
              kombinerat med de satsningar som görs i andra propositioner kommer
              det här att skapa förutsättningar för en rejäl expansion av vindkraften,
              en expansion som både klimatet och Sverige tjänar på.
            </seg>
          </u>
          <note type="speaker" xml:id="i-d62172b8a84ff7b4-0">
            Anf. 41 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-8260beaf12815e63-1">
            <seg xml:id="i-d8ccf60b6ea26320-0">
              Fru talman! Claes Västerteg säger att vi från oppositionen målar
              upp en bild av att det här skulle medföra stora problem. Det är
              ju faktiskt branschen som gör det. Nu hörde vi från företrädaren
              för Moderaterna här att man är beredd att ompröva det här om det
              skulle visa sig att regeringen har fel och branschen har rätt.
              Min första fråga är då om det är så att man från Centerpartiets
              sida har samma inställning. Det vill jag ju gärna veta. Om det
              visar sig att regeringen har fel, att de farhågor som förs fram
              av branschen skulle vara korrekta och att deras bedömning faktiskt
              är bättre än regeringens det är ju ändå de som är aktörer på den
              här marknaden är då även Centerpartiet berett att göra omprövningar
              enligt de tankar som vi framför i vår gemensamma trepartimotion
              om att det behövs en uppföljning, till exempel 2013, då man utvärderar
              och ser hur det i praktiken fungerar?
            </seg>
            <seg xml:id="i-e5e35e518147523d-0">
              Claes Västerteg tar också upp betydelsen av den lokala acceptansen
              för vindkraft. Då måste jag ju fråga, eftersom jag inte har fått
              någon kommentar på den delen av mitt anförande: Är ni beredda
              från regeringens sida att vidta några åtgärder för att ta bort
              den dubbelbeskattning som vindkraftskooperativen är utsatta för
              i dag? Det är ju faktiskt den delen av branschen som går i bräschen
              och skapar förutsättningar för vindkraftsetableringar på de flesta
              platser i landet. Är ni beredda att vidta några åtgärder för detta?
            </seg>
          </u>
          <note type="speaker" xml:id="i-f821058b55ecdf79-0">
            Anf. 42 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-f977f1fc753042b7-1">
            <seg xml:id="i-072a1a8197be7c7a-0">
              Fru talman! För mig är det oerhört viktigt att det finns en lokal
              förankring, att det finns en lokal acceptans, för att vi ska få
              i gång den här vindkraftsutbyggnaden. Jag är inte beredd att medverka
              till att försvåra för kommuninvånarnas inflytande. Jag tycker
              att branschen jag har fått för mig, när jag läst reservationen,
              att oppositionen delar branschens bedömning överdriver risken,
              bland annat med hänsyn till det jag sade: I en majoritet av landets
              kommuner genomför man ett arbete med översiktsplaner för vindbruk.
              Man pekar ut områden, och det finns en vilja att få fler vindkraftsetableringar.
              Jag tycker som sagt att man överdriver den här risken.
            </seg>
            <seg xml:id="i-be4188043d192e19-0">
              Men ingen av oss kan säga att vi aldrig ska göra någon förändring.
              Vi måste hela tiden följa den här utvecklingen. Är det så att
              vi behöver förändra lagstiftningen ytterligare vi kanske behöver
              förenkla processen ytterligare på andra områden är jag inte främmande
              för det. Jag är inte främmande för att titta på lagstiftningen
              framöver heller.
            </seg>
            <seg xml:id="i-3c46a488cf8390ce-0">
              Vad gäller kontrollstationer kan man konstatera att i den stora
              klimat- och energipropositionen och betänkandet, som den här kammaren
              kommer att behandla framåt juni månad, finns det en kontrollstation
              2015 vad gäller både målsättningar och medel.
            </seg>
            <seg xml:id="i-b39b49392a1cd3e5-0">
              Dubbelbeskattningen är ju inte någon fråga som vi berör i det
              här betänkandet. Beskattningsfrågorna berör vi ju inte i miljö-
              och jordbruksutskottet avseende detta. Men ur min och, vet jag,
              Centerpartiets synvinkel är det självklart att vi inte ska försvåra
              för dem som vill ha andelsägande i förnybar elproduktion. Vi kommer
              att väldigt noga följa den utveckling som det har pekats på den
              senaste tiden vad gäller andelsägande. Men som sagt, det är skatteutskottet
              som äger frågan.
            </seg>
          </u>
          <note type="speaker" xml:id="i-584ac3b55991aa10-0">
            Anf. 43 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-8260beaf12815e63-2">
            <seg xml:id="i-8a6de5f32a3f6d86-0">
              Fru talman! Det är klart att Claes Västerteg har rätt när han
              säger att man i trepartimotionen kan se att vi delar branschens
              inställning. Det är ju så att vi lyssnar på aktörerna. Vi tycker
              att den här regeringen vid ett flertal tillfällen har haft lite
              väl bråttom och inte låtit dem som påverkas av besluten delta
              i processen tillräckligt mycket så att man har fått fram ett bra
              resultat. Det är därför vi av den anledningen lyfter fram just
              den här delen av problematiken, som förs fram av aktörerna på
              vindkraftsområdet.
            </seg>
            <seg xml:id="i-27e4c59e471924ce-0">
              Jag kan väl inte riktigt uttolka var Centerpartiet står här,
              men det verkar ändå som om ni är beredda att ändå ha lite större
              öron och lyssna på vad som händer nu om det här faktiskt får de
              förkortade handläggningstider och om det blir den effektivisering
              som det är tänkt eller om det är så att branschen har rätt och
              att det faktiskt inte får någon effekt utan tvärtom kanske till
              och med försvårar.
            </seg>
            <seg xml:id="i-fe079eb390b2c096-0">
              Vi tycker att den nästan totala vetorätten som kommunerna får
              är lite knepig. Det gör vi utifrån att ha lyssnat på företrädare
              för kommunerna när de försökt få möjligheter att bygga vindkraft.
            </seg>
            <seg xml:id="i-bccf948a3f3104b0-0">
              Jag förstår att vi inte behandlar frågorna i detta utskott, men
              det är ändå intressant att höra vad som sägs. Nu hörde jag inte
              någon tydlig åsikt om huruvida skattefrågan är viktig. Hur ser
              Claes Västerteg då på möjligheten till nettomätning? Också det
              skulle vara ett sätt att göra det enklare för vindkraftskooperativ,
              lokala aktörer, att få ett ökat inflytande och därmed en bättre
              förankring för vindkraftverk.
            </seg>
          </u>
          <note type="speaker" xml:id="i-ca0db85d43646f06-0">
            Anf. 44 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-f977f1fc753042b7-2">
            <seg xml:id="i-5edfa93a4420fa78-0">
              Fru talman! Man kan läsa och begrunda remissvaren på Miljöprocessutredningen
              förslag, eftersom ganska många remissvar kommit in. Många svar
              har också kommit från kommuner. Det är kommuner där Centerpartiet
              är med i majoriteten och också kommuner där Miljöpartiet är med
              i majoriteten. De har varit oroliga för att få ett minskat inflytande,
              att inte kunna vara med och påverka processen.
            </seg>
            <seg xml:id="i-e5343fc2c7959ca5-0">
              Vi har valt att se till att kommunerna fortsatt kan vara med
              i processen. Vi anser att det är viktigt att de har ett inflytande,
              är delaktiga. Det är viktigt att kommuninvånarna kan känna att
              de är med i processen och kan påverka om det blir fråga om större
              vindkraftsetableringar. Vi har gjort detta för att vi tror att
              det kommer att gå fortare. Vi tror också att den lokala acceptansen
              då ökar. Det kommer att möjliggöra den stora utbyggnad som är
              så viktig. Vi lyssnar på remissinstanserna. Det tycker jag att
              detta är ett tydligt exempel på. Jag kan konstatera att Jan Lindholm
              inte lyssnat på åsikterna från Öland när det gäller remissvaren
              på Miljöprocessutredningen.
            </seg>
            <seg xml:id="i-878c987d1cbcde0e-0">
              Avslutningsvis kan jag beträffande nettomätning konstatera att
              det finns elleverantörer i landet som är på väg att ta fram sådana
              elmätare som kommer att möjliggöra den utvecklingen utan att vi
              ska behöva fatta beslut om det. Vi i denna kammare behöver inte
              vara med och pilla i allting.
            </seg>
          </u>
          <note type="speaker" xml:id="i-c437e9e66f1c835b-0">
            Anf. 45 LARS TYSKLIND (fp):
          </note>
          <u who="lars_tysklind_faac13" next="cont" xml:id="i-6c1dde7d3f9a93ac-0"/>
          <note xml:id="i-35cb7e38009e9717-0">
            Fru talman! Jag ska börja med att yrka bifall till utskottets
            förslag i betänkandet i dess helhet och avslag på samtliga reservationer.
          </note>
          <u who="lars_tysklind_faac13" prev="cont" xml:id="i-95631bfa1fd37133-0">
            <seg xml:id="i-482bfc8071ce316d-0">
              I dag behandlar vi propositionen Prövning av vindkraft . Huvudsyftet
              med den är att ta bort dubbelprövningen i tillståndsgivningen.
              Man ska alltså inte pröva både enligt plan- och bygglagen och
              miljöbalken. Det är på sin plats att lyfta fram att detta är en
              del av en helhet i regeringens arbete med att se över ett flertal
              processer i plan- och bygglagen och miljöbalken för att förenkla
              och öka effektiviteten när det gäller tillståndsgivning.
            </seg>
            <seg xml:id="i-1d27cc6720597b60-0">
              Arbetet i regeringen har bedrivits i två utredningar, Byggprocessutredningen
              respektive Miljöprocessutredningen. Den sistnämnda har under de
              senaste två veckorna lagt fram ytterligare betänkanden, Vattenverksamhet
              och Områden av riksintresse och Miljökonsekvensbeskrivningar .
              Tidigare har Miljöprocessutredningen jobbat med instansordningen.
              Allt detta utgör en helhet för att skapa en förenklad tillståndsprocess.
              Då talar vi inte bara om vindkraft.
            </seg>
            <seg xml:id="i-7a7bd18b08cc4ae4-0">
              Fru talman! En annan viktig aspekt som naturligtvis också gör
              att utbyggnaden av vindkraft inte får hindras av onödigt krångliga
              tillståndsprocesser är de högt ställda mål som Sverige har vad
              gäller förnybar energi. Det är en av de grundpelare som finns
              i EU:s arbete med klimatproblematiken. Alliansen har, som Ola
              Sundell nämnde, lagt fast målet om 50 procent förnybar energi
              fram till 2020. Därmed uppfyller Sverige väl det mål som EU lagt
              fast. Man kan inte nog betona vikten av miljöarbetet inom EU och
              EU:s roll i miljöarbetet samt de klimatmål som ställts upp fram
              till 2020 för att komma till rätta med de globala problem som
              finns på klimatområdet.
            </seg>
            <seg xml:id="i-9e5e36f198ef39e5-0">
              Vad gäller utbyggnaden av vindkraft har alliansregeringen visat
              att man har en mycket hög ambition genom att sätta planeringsramen
              fram till 2020 till 30 terawattimmar. Eftersom kärnkraften nämnts
              vid några tillfällen är det viktigt att säga att det inte finns
              något motsatsförhållande mellan denna utbyggnad och kärnkraften.
              Både kärnkraft och vindkraft är koldioxidfria elproducenter och
              utgör lösningar på samma globala problem.
            </seg>
            <seg xml:id="i-694eecef6abb7605-0">
              Fru talman! Att det görs en uppdelning av tillståndsgivningen
              när det gäller större och mindre vindkraftsanläggningar är fullt
              rimligt och logiskt. Att större vindkraftsanläggningar nu får
              en mer renodlad prövning enligt miljöbalken och de lite mindre
              enligt plan- och bygglagen bygger på var tyngdpunkten i prövningen
              ligger. När en tillståndsprocess förändras och som i detta fall
              förenklas är det viktigt att inte tappa bort den demokratiska
              öppenheten och möjligheten att påverka. Möjlighet att påverka
              sker genom den dialog och delaktighet som skapas ute i kommunerna.
              Här tycker jag att vi verkligen kan tala om rättssäkerhet för
              gemene man, och genom de förslag som nu ligger på riksdagens bord
              uppfylls dessa krav. Både när det gäller miljöbalken och plan-
              och bygglagen finns i systemet med samrådsprocesser inbyggt att
              var och en har möjlighet att vara delaktig och därmed få inflytande
              över processerna.
            </seg>
            <seg xml:id="i-69f72313d147d3f2-0">
              Avsikten med de nya reglerna, som ska träda i kraft den 1 augusti
              i år, är att få bort dubbelprövningen, inte att minska kommunernas
              inflytande. Därför är det centralt att det i miljöbalken skrivs
              in att miljötillstånd inte får ges utan att kommunen tillstyrker
              det. Den tidigare diskussionen om vindkraftsbranschen var intressant.
              Självklart ska man lyssna på vindkraftsbranschen, men jag tycker
              att även kommunerna i detta sammanhang är viktiga att lyssna på.
              Om man läser de remissvar som kommit in ser man att det finns
              enskilda kommuner som har farhågor om att de ska kunna bli överkörda.
            </seg>
            <seg xml:id="i-caa0eb689573a4f5-0">
              Sammantaget leder det nya regelverket till att vi får en enklare
              och effektivare tillståndsprövning samtidigt som kommunernas inflytande
              över markanvändningen säkerställs. Resonemanget om att kommunerna
              skulle vara nej-sägare stämmer inte. De absolut flesta kommuner
              jobbar i dag på ett positivt sätt med vindkraften. Att kommunerna
              kommer att ta sitt ansvar visar inte minst det förhållandet att
              cirka hälften av Sveriges kommuner ansökt om stöd hos Boverket
              för att kartlägga förutsättningarna för vindkraft och peka ut
              lämpliga områden inom översiktsplanens ram.
            </seg>
            <seg xml:id="i-3ecb0e37559608a0-0">
              Begränsningen av kravet på detaljplan för vindkraft är mycket
              relevant med tanke på vad detaljplaneläggning egentligen innebär.
              Nu föreslås en begränsning av kravet på detaljplan till områden
              där det finns stor efterfrågan på byggnader och andra anläggningar.
              Man kan säga att detaljplanen är ett utmärkt instrument att arbeta
              med när det finns motstående markanvändningsintressen. När sådana
              inte finns är det däremot inte rimligt att ha detaljplanekrav.
            </seg>
            <seg xml:id="i-db362b897f07ba2e-0">
              Fru talman! I förslaget finns ytterligare en förändring som jag
              tror kan ha viss betydelse; den har inte nämnts tidigare i debatten.
              Det är den förändring som sker i ellagen och innebär att om det
              finns en miljökonsekvensbeskrivning som gjorts i samband med tillståndsprocessen
              behövs det ingen ny miljökonsekvensbeskrivning när det gäller
              nätkoncession om den förstnämnda miljökonsekvensbeskrivningen
              redan lyft fram den problematik som finns.
            </seg>
            <seg xml:id="i-e3f3049d4e079a3c-0">
              Försvarsmakten nämndes av Jacob Johnson. Den samlade oppositionen
              skriver i en reservation att regeringen bör agera mer aktivt när
              det gäller vindkraften och Försvarsmakten. Jag måste därför påpeka
              att redan i regleringsbrevet för 2008 till Försvarsmakten skrev
              regeringen att Försvarsmakten ska aktivt delta i samrådsprocessen
              för vindkraftsärenden så att lämpliga lokaliseringar tidigt kan
              identifieras, samt att återrapportering ska ske. I regleringsbrevet
              för 2009 upprepas detta med vindkraftsärenden men med tillägget
              att försvaret även ska jobba med vågkraft. Regeringen har de facto
              uppmärksammat frågan, och utvecklingen visar att försvaret är
              mer och mer aktivt i dessa frågor och jobbar med dem på ett positivt
              sätt.
            </seg>
            <seg xml:id="i-68276f249346616e-0">
              Med det vill jag yrka bifall till utskottets förslag i betänkandet.
              Det är ett väl avvägt förslag när det gäller balansen mellan inflytanden
              från olika intressenter i sammanhanget. Jag tror att det kommer
              att förenkla och effektivisera det hela. Sedan ska man naturligtvis
              göra uppföljningar, ha kontrollstationer och så vidare. När man
              inför ny lagstiftning är det en självklarhet att den måste följas
              upp för att se att den fungerar. Det ingår i våra uppgifter i
              riksdagen att göra det, och det kommer givetvis att ske även i
              detta fall.
            </seg>
          </u>
          <note type="speaker" xml:id="i-24d1e6fd4a1e6af2-0">
            Anf. 46 JACOB JOHNSON (v) replik:
          </note>
          <u who="jacob_johnson_8077eb" xml:id="i-d2213e095ecab16d-1">
            <seg xml:id="i-8197762b0e8ccad9-0">
              Fru talman! Lars Tysklind talade inledningsvis om målet att öka
              andelen förnybar energi i Sverige utöver målet från 49 till 50
              procent. Han ansåg att det var ett högt ställt mål att öka andelen
              från 49 till 50 procent. Det är inte speciellt högt alls med tanke
              på de naturförutsättningar vi har i Sverige med vattenkraft och
              all den bioenergi vi kan utveckla med utbyggnad av vindkraften
              med mera.
            </seg>
            <seg xml:id="i-b1addfbd338ebf9b-0">
              Dessutom genomförs en teknisk förändring av hur man mäter detta
              så att den naturvärme som utvinns till exempel genom bergvärmeanläggningar
              nu kommer att räknas med. Vi har redan ett antal procent på köpet.
              Jag håller inte med Lars Tysklind. Det är ganska lätt att gå vidare.
              Från oppositionens sida har vi ett mål på 53 procent.
            </seg>
            <seg xml:id="i-e160356d965d2e6e-0">
              Det jag egentligen vill invända mot i Tysklinds inlägg är att
              han påstår att kärnkraften och vindkraften är lösningen på samma
              globala problem. Han drar den slutsatsen utifrån att kärnkraftsproduktion
              i huvudsak är koldioxidfritt. Jag hoppas att Lars Tysklind inser
              att kärnkraften har andra miljöproblem som också måste beaktas
              i denna diskussion. Jag skulle gärna vilja höra om Lars Tysklind
              kunde nyansera sitt uttalande.
            </seg>
          </u>
          <note type="speaker" xml:id="i-17aca312878f61d4-0">
            Anf. 47 LARS TYSKLIND (fp) replik:
          </note>
          <u who="lars_tysklind_faac13" xml:id="i-25012ab1ae7d4ee2-0">
            <seg xml:id="i-937b13bd78b62540-0">
              Fru talman! Jag tar det sista först. Det jag talade om var det
              globala problemet med CO2-utsläppen. Sedan är jag och alla andra
              medvetna om att det finns andra miljöproblem med kärnkraften.
              Men när det gäller att prioritera vad som är viktigast i dagsläget
              är det utan tvivel så att vi måste prioritera klimatfrågan framför
              kärnkraftens problem som jag tror är fullt lösbara i sammanhanget.
            </seg>
            <seg xml:id="i-b4e3b538a1470bc4-0">
              När det gäller förnybar energi är det klart att vi kan diskutera
              procentsatser. Men hur som helst har Sverige precis som Jacob
              Johnson säger här bra naturliga förutsättningar. Av den anledningen
              har vi redan i dag 40 procent förnybar energi, och det är väldigt
              högt. Det är nästan världsledande att ha en så hög andel förnybar
              energi. Att gå från 40 till 50 procent är en väldigt hög ambition.
              Det var svar på frågorna.
            </seg>
          </u>
          <note type="speaker" xml:id="i-1f2138d8c0628a71-0">
            Anf. 48 JACOB JOHNSON (v) replik:
          </note>
          <u who="jacob_johnson_8077eb" xml:id="i-d2213e095ecab16d-2">
            <seg xml:id="i-47b578e5adac57e7-0">
              Fru talman! Med tanke på naturförutsättningarna, utbyggnaden
              av vindkraften med mera är inte målet 50 procent högt satt med
              hänsyn till att vi också räknar på ett annat sätt så att vi får
              34 procent gratis mot de 40 procent som man jämfört med tidigare.
            </seg>
            <seg xml:id="i-2ee78d0c7a9991ad-0">
              När vi diskuterar kärnkraft är det klokt att man beaktar alla
              de miljöproblem som finns med i hela kedjan. Det gäller utvinningen
              av uran för brytning, som har många miljökonsekvenser, avfallsproblematiken,
              risken för kärnvapenspridning, risken för terrorattack etcetera.
              Det är goda skäl till att kärnkraften på sikt ska avvecklas i
              detta land, även om det ska göras på sådant sätt att vi kan garantera
              en hög elproduktion.
            </seg>
            <seg xml:id="i-5742c90d1b0f01bc-0">
              Det kan vi göra bland annat genom utbyggnad av vindkraften men
              inte minst genom stora satsningar på energieffektiviseringar.
              Vi kan klara båda sakerna med högt satta mål för klimat- och miljöpolitik.
              Regeringssidan tvekar att leva upp till målen som är högst relevanta
              i dagens situation.
            </seg>
          </u>
          <note type="speaker" xml:id="i-f449b1cddec89b0f-0">
            Anf. 49 LARS TYSKLIND (fp) replik:
          </note>
          <u who="lars_tysklind_faac13" xml:id="i-25012ab1ae7d4ee2-1">
            <seg xml:id="i-365d2286ecd0a52f-0">
              Fru talman! De här debatterna blir lite märkliga när man börjar
              sätta kärnkraft mot vindkraft, och sedan sätter man energieffektivisering
              mot produktion av energi. Ska vi lösa de klimatproblem som finns
              med energiproduktion måste man jobba med allt detta. Det finns
              ingen oenighet kring det. Vi behåller inte kärnkraften för att
              vi ska slippa energieffektivisera. Det är absolut nödvändigt att
              jobba med alla grenarna av lösningen.
            </seg>
            <seg xml:id="i-ecf47b84dc2a2191-0">
              Det finns inget motsatsförhållande mellan kärnkraft och vindkraft.
              Så länge vi har fossileldad elproduktion i Europa är båda de sätten
              att producera elström de facto koldioxidfritt och en del av klimatlösningen
              globalt. Det borde vi ändå kunna vara ganska eniga om. Det prioriterade
              måste vara att få ned utsläppen.
            </seg>
            <seg xml:id="i-f9983c5a0826506e-0">
              Om vi talar om målsättningar till år 2020 så måste vi vare sig
              man säger 49, 50 eller 53 procent ändå efter år 2020 gå vidare.
              Det är definitivt inte tillräckligt, och det tror jag att vi alla
              är medvetna om. Är vi vid 50 procent år 2020 är vi väl på väg
              att ändå uppfylla många av de krav som kan ställas på Sverige.
              Jag tror att det kommer att ställas ännu större krav på Sverige
              i framtiden.
            </seg>
          </u>
          <note type="speaker" xml:id="i-4a4b669c3988e827-0">
            Anf. 50 LIZA-MARIA NORLIN (kd):
          </note>
          <u who="liza-maria_norlin_a0f71a" xml:id="i-e2da43eff8f60a4b-0">
            <seg xml:id="i-059456c7118e1541-0">
              Fru talman! Det är alltid positivt när olika politiska beslut
              går hand i hand, och det märks att de beslut som fattas ändå strävar
              mot samma mål. När regeringen tidigare i vår presenterade energi-
              och klimatöverenskommelsen blev det tydligt att Sverige behöver
              satsa än mer för att utveckla det tredje benet, nämligen förnybar
              energi.
            </seg>
            <seg xml:id="i-ee82f80abc167904-0">
              Dagens debatt om prövning av vindkraft känns som ett mycket naturligt
              steg i den riktningen. Tanken med att se över de rättsregler som
              gäller för utbyggnad av vindkraft var att hitta en snabbare och
              enklare process från projektering till uppförande av vindkraftverk.
              I dag visar regeringen att man går från ord till handling och
              genomför konkreta åtgärder för att uppnå de mål vi har satt upp.
            </seg>
            <seg xml:id="i-1f62e3c733d643df-0">
              Det har funnits ett tydligt problem som varit ett hinder för
              etablering av vindkraft. Blir processerna alltför långa blir det
              inte heller rimligt och attraktivt att satsa, och det blir osäkert
              och kostsamt för intressenterna.
            </seg>
            <seg xml:id="i-a64b2c3f5e305292-0">
              Jag hoppas att de förändringar som nu görs kommer att underlätta,
              och vi ser redan nu att intresset för att etablera vindkraft har
              ökat. Dubbelprövningen, som nämnts flera gånger här i dag, tas
              bort, samtidigt som rättssäkerheten inte minskar.
            </seg>
            <seg xml:id="i-1be0044a2b206967-0">
              Fru talman! När man kommer in i slutet av debatten har mycket
              sagts och många detaljer har debatterats. Det jag skulle vilja
              lyfta fram som en tydlig skillnad mellan blocken när det gäller
              politiska beslut är något som jag erfarit under tidigare debatter
              i vår i kammaren. Det gäller synen på våra kommuner och våra kommunala
              kolleger, som jag ser dem som. Här finns en tydlig skiljelinje.
            </seg>
            <seg xml:id="i-e76b2200864789d5-0">
              Mycket av den kritik som framförts i detta ärende från oppositionen
              är just att regeringen ger kommunerna ett tydligt inflytande,
              nämligen att prövningsmyndigheten får ge tillstånd till en vindkraftsanläggning
              endast om kommunen har tillstyrkt det. För mig som kristdemokrat
              är den lokala förankringen och det kommunala självstyret oerhört
              viktigt.
            </seg>
            <seg xml:id="i-c848d51c5d0936df-0">
              Den kritik man hört från oppositionen är att kommunerna har så
              många andra intressen att ta ställning till. Det har också nämnts
              bristande kompetens eller att miljöintresset inte skulle komma
              i första hand och liknande. Jag vet inte vad oppositionspartierna
              har för dialog inom respektive parti. Driver man så olika politik
              på riksdagsnivå om man jämför med kommunalpolitiker? I mitt fall
              har jag fullt förtroende för de kristdemokrater och övriga allianspolitiker
              som arbetar på lokal nivå. Jag kan bara uppmuntra oppositionen
              till dialog med sina kolleger på olika politiska nivåer i samhället.
              Då kanske rädslan för felaktiga beslut minskar.
            </seg>
            <seg xml:id="i-0c76bf6a564ad92f-0">
              Det är mycket viktigt att vi hittar sätt som förenklar etablering
              av förnybar energi. Regeringen kommer även fortsättningsvis att
              arbeta för att finna lösningar på att uppmuntra en hållbar energitillförsel
              i Sverige. Det är lätt att hamna i diskussioner kring procentsatser
              fram och tillbaka. Vilka är det som ställer upp de mest ambitiösa
              målen? Mål är givetvis viktigt. Men det behövs handling och konkreta
              beslut för att samhället ska röra sig i rätt riktning, och det
              visar dagens betänkande på.
            </seg>
            <seg xml:id="i-52780a489c116982-0">
              Att möjliggöra förenklingar i form av färre processer, kortare
              handläggningstider samt minskade kostnader för företag och myndigheter
              hoppas jag ska ge resultat. Vad gäller klimat- och energifrågor
              behöver vi använda oss av många olika verktyg för att tillsammans
              snickra ihop en hållbar framtid för barn och barnbarn en lång
              tid framöver.
            </seg>
          </u>
          <note xml:id="i-ef79a9d47672e16c-0">
            Därför, fru talman, vill jag yrka bifall till utskottets förslag
            i betänkandet Prövning av vindkraft och avslag på samtliga reservationer.
          </note>
          <note xml:id="i-a5de8611ebee4b5a-1">
            Överläggningen var härmed avslutad.
          </note>
          <note xml:id="i-0dd715edd74a7943-0">
            6 § Samordnad och tydlig tillsyn av socialtjänsten m.m.
          </note>
          <note xml:id="i-856bea726943c6d3-2">
            Föredrogs
          </note>
          <note type="speaker" xml:id="i-cf2a4fd78c4085af-0">
            Anf. 51 ROSITA RUNEGRUND (kd):
          </note>
          <u who="rosita_runegrund_d92564" next="cont" xml:id="i-7c2b6d601d68ea6c-0"/>
          <note xml:id="i-06cd6e70f43d9ba4-0">
            Fru talman! I det betänkande som kammaren ska debattera i dag
            behandlas regeringens proposition 2008/09:160 Samordnad och tydlig
            tillsyn av socialtjänsten . I propositionen föreslår regeringen
            att länsstyrelsernas tillsyns- och tillståndsverksamhet enligt
            socialtjänstlagen, SoL, 2001:453 och lagen om stöd och service
            till vissa funktionshindrade, LSS, 1993:387 förs över till Socialstyrelsen
            och samordnas med Socialstyrelsens tillsyn av hälso- och sjukvården.
            Det föreslås också att en bestämmelse införs i SoL och LSS om
            yrkesverksamhet på hälso- och sjukvårdens område om att Socialstyrelsen
            vid tillsyn kan höra barn. Regeringen föreslår också att en definition
            av begreppet tillsyn införs i SoL, LSS och i lagen om yrkesverksamhet
            på hälso- och sjukvårdens områden.
          </note>
          <u who="rosita_runegrund_d92564" prev="cont" xml:id="i-6da19fd10884e808-0">
            <seg xml:id="i-8ca8541f4fbe1428-0">
              Regeringen föreslår också att det införs möjligheter i SoL och
              LSS att utfärda föreläggande om att avhjälpa sådana missförhållanden
              som har betydelse för enskildas möjligheter att få de insatser
              som de har rätt till.
            </seg>
          </u>
          <note xml:id="i-66e10ca78aed4275-0">
            Fru talman! I detta är utskottet enigt, och det finns inga motioner,
            men i betänkandet behandlas också Riksrevisionens styrelses framställning
            angående statlig styrning av kvalitet i privat äldreomsorg, 2008/09:RRS13.
            Med anledning av den framställningen har en motion väckts av Socialdemokraterna,
            Vänsterpartiet och Miljöpartiet. Den motionen avstyrks, och lagförslaget
            som finns i betänkandet föreslås i huvudsak träda i kraft den
            1 januari 2010.
          </note>
          <note type="speaker" xml:id="i-ae9b395831d498a2-0">
            Anf. 52 MARINA PETTERSSON (s):
          </note>
          <u who="marina_pettersson_d4ec67" xml:id="i-e5be367334ea7b85-0">
            <seg xml:id="i-b508d255de279114-0">
              Fru talman! Vi ska nu debattera en samordnad och tydlig tillsyn
              av socialtjänsten. Betänkandet SoU22 grundas på den utredning
              som vi socialdemokrater tillsatte och som fick ett tilläggsdirektiv
              före valet 2006. Det tilläggsdirektivet var att utredaren inom
              ramen för slutbetänkandet även skulle överväga och föreslå åtgärder
              som stärker tillsynen över barns och ungas rättigheter inom socialtjänstens
              olika områden.
            </seg>
            <seg xml:id="i-e826ab9d518e809f-0">
              Fru talman! De granskningar som har gjorts av Socialstyrelsen
              och länsstyrelserna visar att hem för vård eller boende, HVB,
              måste förbättra bland annat barnens möjligheter till just delaktighet
              genom att hänsyn tas till barnens åsikter utifrån ålder och mognad
              när det gäller hur behandlingen planeras och genomförs. Över hälften
              av de HVB som granskats uppfyller inte de uppsatta kriterierna
              för detta. HVB måste också förbättra säkerheten genom att ta fram
              rutiner när det gäller att förebygga och förhindra att barnen
              under placeringen utsätts för fysiska, psykiska eller sexuella
              övergrepp eller att de själva begår sådana. Dessutom måste det
              säkras att alla skolpliktiga barn som är placerade i HVB har tillgång
              till och deltar i skolundervisning utifrån sina egna förutsättningar.
              24 barn placerade mer än tre månader hade enligt en undersökning
              inte haft tillgång till en skola.
            </seg>
            <seg xml:id="i-04c1a0949d5bcd86-0">
              Vi socialdemokrater anser att samverkan mellan den sociala barn-
              och ungdomsvården, socialtjänsten, skolan och psykiatrin behöver
              utvecklas. Ett förslag till en nationell handlingsplan för att
              stärka och utveckla den sociala barn- och ungdomsvården överlämnades
              hösten 2005 från den parlamentariska sociala barn- och ungdomsvårdskommittén.
              Regeringen har lagt fram delar av det som fanns i utredningen,
              men det behöver tas ytterligare initiativ och ett samlat grepp
              för att utveckla just den sociala barn- och ungdomsvården. Vi
              socialdemokrater är beredda att förutsättningslöst diskutera ytterligare
              åtgärder för att förbättra den vad gäller ytterligare krav på
              den verksamheten.
            </seg>
            <seg xml:id="i-1b666a8f250d185e-0">
              En viktig punkt är att säkerställa att alla barn i den sociala
              barn- och ungdomsvården har tillgång till den vård och behandling
              som de behöver, till exempel barn- och ungdomspsykiatri. Dessutom
              anser vi att alla ungdomar ska få en individuell bedömning och,
              om det behövs, också en behandlingsplan för psykisk ohälsa eller
              missbruk.
            </seg>
            <seg xml:id="i-a8c52e54cb05fde8-0">
              När nu den borgerliga regeringen har lagt fram denna proposition
              om tillsynssamordning kommer det att bli en förbättring av barns
              och ungas rättigheter enligt SoL och LSS. Riksrevisionen har i
              SoU 2007:82 uttryckt att tillsynen över socialtjänsten och LSS,
              som i dag sköts av 21 självständiga länsstyrelser, ej utövas på
              ett enhetligt sätt över vårt land i avseende på hur uppdraget
              och regelverket tolkas, vilka resurser som sätts in för att arbetet
              med tillsyn ska skötas och hur själva arbetet bedrivs. Avsaknaden
              av en central enhetlighet över landet kan vara just en förklaring
              till att det ser ut som det gör. En annan förklaring kan vara
              att länsstyrelserna som självständiga myndigheter har tolkat sitt
              uppdrag på olika sätt och gjort olika prioriteringar.
            </seg>
            <seg xml:id="i-0c83c2b0fa17e892-0">
              När nu detta ändrade huvudmannaskap för tillsynen läggs fram
              av regeringen och tillsynen flyttas till Socialstyrelsen instämmer
              också de flesta remissinstanser, och det finns starka skäl att
              nu sammanföra tillsynen över socialtjänsten, LSS och hälso- och
              sjukvården i en myndighet. Utskottet välkomnar denna förändring.
            </seg>
            <seg xml:id="i-b557edf60efb0a37-0">
              Fru talman! Vi socialdemokrater vill stärka barnens rättigheter
              att påverka och få sin röst hörd. Förra onsdagen var jag med det
              socialdemokratiska barnnätverket och besökte Barnombudsmannen.
              Bland många frågor som kom upp fanns just HVB, hur de fungerar
              ute i vårt land och hur de skulle kunna fungera bättre när tillsynen
              flyttas över till Socialstyrelsen. Barnombudsmannen hade kallat
              till sig en expertgrupp av barn som varit placerade. De hade gett
              Barnombudsmannen till del sina erfarenheter och kunskaper, och
              Barnombudsmannen har bjudit in länsstyrelserna i Kalmar och Jönköpings
              län till överläggningar om hur tillsynen över hem för vård eller
              boende för barn och unga ska utvecklas. BO vill tillsammans med
              länsstyrelserna också se över barnens skydd och rättssäkerhet
              vid sådana hem. Vi vill diskutera barns och ungas möjligheter
              att påtala just missförhållanden där de är placerade.
            </seg>
            <seg xml:id="i-0dd396da2fcc6c0d-0">
              Barnombudsmannen har också för avsikt att under de närmaste åren
              fokusera just på barns och ungas rättssäkerhet och inflytande
              i den sociala barnavården. Länsstyrelserna, och efter årsskiftet
              alltså Socialstyrelsen, har i sitt tillsynsuppdrag en viktig roll
              att spela för att dessa rättigheter ska tillgodoses.
            </seg>
            <seg xml:id="i-23359767b8fbeb67-0">
              Rättssäkerheten måste öka för barn och unga inom den sociala
              barnavården. Barn och unga som vistas i familjehem, hem för vård
              och boende eller på särskilda ungdomshem ska ha möjlighet att
              påtala brister och att anmäla när de utsätts för behandling som
              strider mot deras mänskliga rättigheter. Vi i Socialdemokraterna
              instämmer.
            </seg>
            <seg xml:id="i-898308c722cceff1-0">
              Vi måste fokusera vidare på barnens rättigheter och på alla vuxnas
              respekt och ansvar för barnen. FN:s barnkonvention måste uppfyllas
              till fullo.
            </seg>
            <seg xml:id="i-3ceb13f3795a3307-0">
              Låt oss nu gå vidare och fortsätta att stärka barnens rättigheter!
              Vi är på väg, men det finns oändligt mycket mer att göra så att
              inga barn ramlar mellan stolarna, glöms bort, kränks eller misshandlas.
              Alla barn ska respekteras och få alla sina rättigheter, oavsett
              vad de är, tillgodosedda.
            </seg>
            <seg xml:id="i-5fd5afdba7bf54a8-0">
              Fru talman! När det gäller Riksrevisionens styrelses framställning
              om kvalitet i den privata äldreomsorgen vill jag nu påtala vad
              vi socialdemokrater vill angående meddelarskyddet hos de privata
              utförarna. Vi kräver lagändringar så att alla avtal med privata
              utförare inom den skattefinansierade vården och omsorgen ska omfatta
              personalens rätt till meddelarskydd och att det ska finnas ett
              grundlagsskydd för detta inom all offentligt finansierad vård
              och omsorg.
            </seg>
            <seg xml:id="i-3aabbd7c6d9a7364-0">
              Detta är vi inom den rödgröna oppositionen helt överens om. Vi
              undrar varför inte regeringen har gått oss till mötes. Riksrevisionens
              skarpa kritik har inte fått regeringen att vakna upp ur den dvala
              och den ovilja som alltid omger regeringen när det gäller att
              skärpa privata alternativ. De privata alternativen bekostas av
              våra skattepengar, och tar hand om en del av våra äldres behov
              av vård och omsorg.
            </seg>
            <seg xml:id="i-0422c3b5e9e9c6fb-0">
              Vi anser att ett avtalat meddelarskydd inte är lika starkt som
              ett grundlagsskydd. Detta är också en viktig signal om att öppenhet
              ska råda. Lex Sarah gäller även inom den privat drivna äldreomsorgen.
              Anställda där har också meddelarfrihet, men den friheten är starkt
              begränsad eftersom den inte åtföljs av just meddelarskydd.
            </seg>
            <seg xml:id="i-40002817893a4eac-0">
              Den privata arbetsgivaren kan de facto utan att begå lagbrott
              efterforska vem som har läckt till medierna. Därmed kan den anställda
              riskera repressalier. Det finns exempel på att detta har hänt
              i verkligheten.
            </seg>
            <seg xml:id="i-aac7c205128d343b-0">
              När det gäller patientsäkerheten föreslår vi att regeringen återkommer
              med förslag för att grundlagsskydda personalens meddelarskydd
              inom all offentligt finansierad vård och omsorg. Det är viktigt
              för patientsäkerheten, det är viktigt för personalen och det är
              också viktigt för den fortsatta utvecklingen av vårdens innehåll.
              Allt som inte ska finnas inom vård och omsorg måste komma i dagen.
            </seg>
            <seg xml:id="i-df551288aa5760c7-0">
              Jag yrkar bifall till vår gemensamma reservation från s, v och
              mp.
            </seg>
          </u>
          <note type="speaker" xml:id="i-ae38e96b082927ed-0">
            Anf. 53 EVA OLOFSSON (v):
          </note>
          <u who="eva_olofsson_b34e2b" xml:id="i-94034c58964966f7-0">
            <seg xml:id="i-7fc643da214ceb0a-0">
              Fru talman! Den här debatten handlar om två olika områden. Det
              ena är en samordnad och tydlig tillsyn av socialtjänsten. Vi i
              Vänsterpartiet tycker att förändringen att flytta huvudmannaskapet
              från länsstyrelserna samlat till Socialstyrelsen är bra. Vi ställer
              oss bakom regeringens förslag.
            </seg>
            <seg xml:id="i-f4c50ea653c0fe90-0">
              Debatten handlar också om Riksrevisionens styrelses framställning
              om statens styrning av kvalitet i privat äldreomsorg. Där har
              vi i den rödgröna oppositionen en gemensam motion och en gemensam
              reservation. Den handlar om att det ska finnas samma meddelarskydd
              för den personal inom äldreomsorgen som jobbar hos privata utförare.
              Jag börjar med att yrka bifall till reservationen.
            </seg>
            <seg xml:id="i-02a17645d66f2813-0">
              Fru talman! En tillsyn av hög kvalitet som fungerar likvärdigt
              i hela landet är ett av verktygen för en förbättrad äldreomsorg,
              funktionshinderverksamhet, individ- och familjeomsorg och missbrukarverksamhet.
              Inte minst är den också en viktig åtgärd för att skydda och stödja
              utsatta barn och ungdomar. När barn och unga far så illa att samhället
              beslutar att omhänderta dem för barnens bästa och placerar dem
              i familjhem eller på hem för vård och boende, så kallade HVB,
              tar vi på oss ett stort ansvar. Då måste socialtjänsten fungera
              väl, med personal med hög kompetens och kontinuitet. Barnen måste
              också själva få komma till tals. Lika viktigt är det att familjehem
              och HVB dit barnet eller den unga flickan eller pojken kommer
              kan ge det rätta stödet och ha hög kompetens.
            </seg>
            <seg xml:id="i-b0db3eb1c562cadd-0">
              Historiskt har detta långt ifrån alltid fungerat som det ska.
              Det vet vi nu, när Utredningen om vanvård i den sociala barnavården
              har pratat med många barnhemsbarn och barn som har varit i fosterhem
              tillbaka i tiden i Sverige. De berättar om utfrysning, övergrepp
              och stryk. Så ser det inte ut i familjehem och HVB i allmänhet
              i dag. Men som Marina Pettersson berättade finns det anledning
              att fundera på om man alltid har rätt kompetens hos personalen,
              om man har tillräcklig utbildning och kunskap, om barn och unga
              hamnar rätt, om barn och unga får komma till tals på det sätt
              de ska och om man har riktlinjer för trygghet och säkerhet för
              barnen när det gäller övergrepp från personal eller andra unga.
            </seg>
            <seg xml:id="i-2817fd5a63bde841-0">
              På grund av tragiska händelser alldeles i närtid vet vi tyvärr
              att det inte alltid fungerar bra på alla ställen. Även om många
              familjehem och HVB gör ett alldeles utmärkt arbete fallerar det
              på sina håll. Därför välkomnar vi nu att länsstyrelsernas tillsyn
              samlas till Socialstyrelsen. Vi kan få en mer samlad men också
              mer likvärdig tillsyn i landet. De länsstyrelser som är mindre
              och som inte haft lika mycket personal har inte kunnat jobba på
              samma sätt som de större länsstyrelserna. Vi tycker därför att
              förändringen är bra.
            </seg>
            <seg xml:id="i-55f29adc6431e758-0">
              Vi välkomnar också den utökade befogenheten för Socialstyrelsen.
              Det går nu att göra framställningar om att människor ska kunna
              få de insatser de har rätt till. Om man inte bryr sig om framställningarna
              kan det kopplas viten till dem så att man får betala pengar för
              att man brister.
            </seg>
            <seg xml:id="i-cea70f2db3411f97-0">
              Vi välkomnar också att man kan stänga verksamheter som har allvarliga
              missförhållanden och inte bryr sig om de förslag till förbättringar
              som Socialstyrelsen lägger fram.
            </seg>
            <seg xml:id="i-cd32f3555dac490f-0">
              Men jag vet också att många kommuner nu sliter mycket med sin
              ekonomi. De tappar i skatter, och försörjningsstödet ökar. De
              höjer skatten, men får ändå lägga ut besparingar på verksamheten.
              När vi stärker rättigheterna på vissa områden i tider av dålig
              ekonomi är det tyvärr risk att inte lika hårt lagreglerade områden
              får ta stryk. Det brukar tyvärr vara de viktiga områdena med förebyggande
              arbete.
            </seg>
            <seg xml:id="i-fd67c28cb39c30f1-0">
              Därför kommer jag att säga som jag tänker säga i alla debatter
              som handlar om den kommunala välfärden: Det behövs mer pengar
              till kommunerna. Annars riskerar vi att stå där med en förstärkt
              tillsyn men med nedläggningar av öppna förskolor och träffpunkter
              för äldre, otillräckligt med personal så att äldre kvinnor och
              män inte kan komma ut, en missbrukarvård som haltar fram och en
              krympande fritidsverksamhet för ungdomar.
            </seg>
            <seg xml:id="i-c17cb87503c0d686-0">
              Fru talman! Jag tycker att det borde vara en självklarhet att
              den personal som jobbar på äldreboenden har samma yttrandefrihet,
              meddelarfrihet och meddelarskydd oavsett om man jobbar för en
              kommunal eller en privat utförare.
            </seg>
            <seg xml:id="i-c2aa393bf1be1ab8-0">
              Så ser det tyvärr inte ut i dag. Jag tycker att det är viktigare
              än någonsin att vi får en ändring i den här frågan eftersom vi
              har en privatiseringsvåg som rullar över Sverige framdriven av
              de borgerliga partierna. Jag var i Uppsala för några veckor sedan.
              Där kommer man snart, efter den senaste upphandlingen, att ha
              kvar ungefär 30 procent av äldreboendena i kommunal regi. Det
              innebär att 70 procent av de anställda på äldreboenden i Uppsala
              inte har meddelarskydd. I Helsingfors finns det många delar där
              kommunens utförare inte får vara med när man konkurrensutsätter
              äldreboendena.
            </seg>
            <seg xml:id="i-012ae495c6359bd1-0">
              Vi får fler och fler äldreboenden där personalen inte har meddelarskydd.
              Det kan få allvarliga konsekvenser. Det är viktigt att äldreomsorgens
              personal kan och vågar delta i debatten. Personalen finns mitt
              i verksamheten och ser vad som händer. Man kan rapportera brister
              om man är kommunalt anställd. Man kan göra det öppet om man vill.
              Om man tycker att det är tufft för det kan det vara också i en
              kommunal verksamhet kan man vända sig till medierna anonymt. Arbetsgivaren
              får inte efterforska eller bestraffa på grund av att man har vänt
              sig till medierna med saker som berör ens jobb.
            </seg>
            <seg xml:id="i-41f7e4798cc3ffc0-0">
              Men så ser det inte ut hos de privata arbetsgivarna. Där har
              företaget lojalitetskrav. Företagshemligheter anses finnas; det
              tycker inte jag att man alls behöver tala om när det gäller skattefinansierad
              vård och omsorg om äldre. Jag kan inte se att det ska finnas några
              företagshemligheter där. Man har alltså rätt att efterforska och
              använda disciplinåtgärder mot personal som pratar med medierna
              om saker man tycker skadar företaget.
            </seg>
            <seg xml:id="i-20114aa0187ec2e7-0">
              Har detta hänt? Ja, det har hänt. Det har hänt i Lerum som ligger
              precis intill Göteborg. Där blev undersköterskan Titti Bruun av
              med jobbet efter att ha skickat ett mejl till Lerums kommun om
              missförhållanden på ett Attendo Care-drivet äldreboende.
            </seg>
            <seg xml:id="i-3c1385f6cada6ca3-0">
              Det hände på Maria Beroendeklinik här i Helsingfors för den kvinna
              som tyckte att det inte var speciellt trevligt att de som tog
              över verksamheten för missbrukare i Helsingfors när man knoppade
              av verksamheten kunde göra en vinst på 85 miljoner. När hon talade
              om det för medierna tog man genom att gå in i datasystemen reda
              på vem det var som hade läckt hemligheten.
            </seg>
            <seg xml:id="i-f2775339be3fad2c-0">
              Riksrevisionen konstaterar också i sin rapport att bara hälften
              av kommunerna ser till att det kommer in meddelarskydd i avtalen.
              Tyvärr är det skyddet inte lika starkt som grundlagsskyddad meddelarfrihet.
              Om ett företag bryter mot avtalet är det inte den person som man
              har tagit reda på har snackat med medierna som får skadeståndet,
              utan det är kommunen man bryter avtalet med och kommunen som får
              skadeståndet.
            </seg>
            <seg xml:id="i-ab554f253af9296d-0">
              Jag tycker att vi behöver en öppen debatt om hur äldreomsorgen
              fungerar. Finns det tillräckligt med personal? Får de äldre på
              demensboendet för mycket medicin på grund av att bemanningen är
              för låg? Finns det tid att följa med de äldre ut? Har man tid
              att arbeta rehabiliterande? Anställer man personal som har erfarenhet
              och kompetens eller timanställer man kanske personal utan utbildning
              som man kan betala låg lön till och gör en större vinst i ett
              företag?
            </seg>
            <seg xml:id="i-14269f428da63a14-0">
              Det är sådana här saker som måste kunna debatteras, och då måste
              vi ändra på att människor som jobbar i äldreomsorgen hos privata
              utförare inte har meddelarskydd. Ni i den borgerliga alliansen
              säger i betänkandet att ni delar bedömningen att det kan vara
              dags att se över den här frågan, och det har också Beatrice Ask
              sagt i en interpellationsdebatt som jag hade med henne.
            </seg>
            <seg xml:id="i-0b8dc235db96158a-0">
              Därför vill jag gärna ha ett svar från er allihop: Kommer ni
              att se över frågan och när kommer ni att göra det?
            </seg>
          </u>
          <note type="speaker" xml:id="i-ef0551459c4705d2-0">
            Anf. 54 FINN BENGTSSON (m):
          </note>
          <u who="unknown" next="cont" xml:id="i-b34464772e3c305a-0">
            <seg xml:id="i-c0076c47a3e9cd35-0">
              Fru talman! Jag ber att få inleda med att yrka bifall till förslaget
              i utskottets betänkande SoU22 och avslag på motionen och reservationen.
            </seg>
            <seg xml:id="i-c114cef2e04ecbfa-0">
              Staten har ett ansvar för att säkerställa efterlevnaden av de
              lagar, förordningar och föreskrifter som riksdag, regering och
              myndigheter beslutar om för de huvudmän och utförare offentliga
              liksom privata som ansvarar för olika uppgifter och verksamheter
              inom hälso- och sjukvården och socialtjänsten.
            </seg>
            <seg xml:id="i-c3b0fc72512464ab-0">
              Inte minst som hälso- och sjukvården och socialtjänsten båda
              är offentligt finansierade och blir alltmer av en integrerad verksamhet
              utgör just tillsynen av dessa verksamheter ett viktigt kontroll-
              och styrinstrument som staten förfogar över. Staten måste också
              ha god kontroll över hur tillsynen i sig sker för att vara likvärdig
              och rättssäker runt om i vårt land.
            </seg>
          </u>
          <note xml:id="i-bb0d844df37e6f40-0">
            Fru talman! Moderaterna gläds därför åt att i dag, tillsammans
            med allianspartierna, varmt få tillstyrka regeringens proposition
            Samordnad och tydlig tillsyn av socialtjänsten m.m. som överlämnades
            till riksdagen den 12 mars och nu har behandlats i positiv anda
            i socialutskottet.
          </note>
          <u who="unknown" prev="cont" xml:id="i-ec578a2c039db19e-0">
            <seg xml:id="i-14fcbcc20ceb84fc-0">
              Till grund för de tongivande principerna i propositionen ligger
              bland annat insikten om vikten av Tillsynsutredningens definition
              av att en oberoende och självständig granskning av de lagar som
              har beslutats av riksdagen, de förordningar som har beslutats
              av regeringen och de föreskrifter och villkor som har beslutats
              av myndigheter efterlevs på ett likvärdigt sätt, oberoende av
              var man bor i landet.
            </seg>
            <seg xml:id="i-a4002f5c4c3a5df2-0">
              Så har tyvärr inte varit fallet när det gäller tillsynen av socialtjänsten
              enligt upprepade rapporter från Riksrevisionen. Riksrevisionen
              påtalar att landets 21 olika länsstyrelser över åren har visat
              på stora svårigheter att såväl samordna som skapa en tydlig tillsyn
              av socialtjänsten för hela befolkningen inte så konstigt, eftersom
              länsstyrelserna är självständiga myndigheter vilket därmed naturligt
              försvårar för en central myndighet att styra upp och likforma
              arbetet med tillsynen. På många länsstyrelser har ett bra arbete
              gjorts och arbetet mot ett framsynt framtida tillsynsansvar utvecklats
              på ett positivt sätt medan det åter på andra så inte har skett,
              vilket ibland lett till såväl svidande som rättmätig kritik från
              Riksrevisionen.
            </seg>
            <seg xml:id="i-d0205d3b618507e2-0">
              Då utvecklingen mot en samordnad och tydlig tillsyn av socialtjänsten
              lik den som i dag föreligger för hälso- och sjukvården i Socialstyrelsens
              regi av förklarliga skäl med 21 olika huvudmän går på tok för
              långsamt är det både av rättvise- och rättssäkerhetsskäl välmotiverat
              att nu samla och överföra även tillsynen av socialtjänsten till
              Socialstyrelsen, vilket regeringens proposition och detta betänkande
              föreslår, med ett ikraftträdande av de nödvändiga lagändringarna
              för detta den 1 januari 2010.
            </seg>
            <seg xml:id="i-03798323dd82b71e-0">
              Fru talman! Låt mig få kommentera två saker i den aktuella regeringspropositionen
              om en samordnad och tydlig tillsyn av socialtjänsten.
            </seg>
            <seg xml:id="i-9a939570ca948793-0">
              Den första berör ett senkommet tilläggsdirektiv till utredningen
              som gällde överväganden om eventuella åtgärder som särskilt stärker
              barns och ungas rättigheter inom socialtjänstens områden. Glädjande
              nog har detta, som vi har hört, utmynnat i att vi i dag också
              har att ta ställning till ett lagförslag om ändring i socialtjänstlagen,
              i lagen om stöd och service till vissa funktionshindrade LSS-lagen
              kallad och lagen om yrkesverksamhet på hälso- och sjukvårdens
              område om att Socialstyrelsen vid tillsyn också kan höra barn.
              Ett sådant uttalat barnperspektiv när man nu äntligen stramar
              upp tillsynen av socialtjänsten är alldeles särskilt välkommet
              enligt min mening.
            </seg>
            <seg xml:id="i-cf830f1ec138f2c0-0">
              Den andra berör något som har vänts och vridits på inom Socialdepartementet
              likaväl som bland remissinstanserna, och det är frågan om Socialstyrelsen
              är den självklara myndigheten för att nu ta över hela tillsynsansvaret
              för såväl hälso- och sjukvården som socialtjänsten med flera tillsynsuppgifter.
              Socialstyrelsen hävdar själv i sitt remissvar att det är naturligt
              att tillsynen, normeringsuppgifter och kompetensöverföring i form
              av riktlinjer för hur arbetet ska bedrivas inom de olika tillsynade
              verksamheterna ligger nära varandra.
            </seg>
            <seg xml:id="i-a113b79f0b46a1c6-0">
              Fru talman! Om detta har jag en annan åsikt och håller här med
              exempelvis remissinstansen Göteborgs universitets förvaltningsskola
              som menar att ett problem som kan uppstå med denna hållning alltså
              när en och samma myndighet beviljar tillstånd, ger råd och utövar
              tillsyn är att tillsynsmyndigheten i praktiken faktiskt kan komma
              att utöva tillsyn över sig själv. Detta blir framför allt problematiskt
              och till och med riskabelt om en och samma mindre gruppering människor
              utför samtliga uppgifter tillsammans.
            </seg>
            <seg xml:id="i-068e52048deb6e35-0">
              För att analysera eventuella fördelar i förhållande till de enligt
              min mening uppenbara risker med samtidiga normerings- och tillsynsuppgifter
              bör man överväga att tillsätta en utredning som specifikt tar
              fram underlag som belyser lämpligheten av att eventuellt i stället
              i framtiden tydligt skilja på normering och tillsyn inom såväl
              socialtjänsten som hälso- och sjukvården och annan verksamhet
              som är av synnerlig vikt för medborgarna.
            </seg>
            <seg xml:id="i-4d88d73be5ad700f-0">
              Detta uppdrag har inte följt med den aktuella utredningen inför
              det förslag som vi i dag debatterar men är alltså enligt min mening
              en central fråga om maktfördelning mellan å ena sidan myndigheter
              som tillåts tillämpa tillsyn med rätt till repressalieåtgärder
              i sitt uppdrag och å den andra myndigheter som kan vägleda och
              ge riktlinjer utifrån vetenskap och beprövad erfarenhet för olika
              verksamheter.
            </seg>
            <seg xml:id="i-7926c6574797e5f1-0">
              Avslutningsvis ska jag passa på att kommentera den fråga som
              Eva Olofsson ställde. Det handlade om hur det är med meddelarskyddet.
              Jag ber att denna församling noterar att den tidigare regeringen
              fick massiv kritik från en rad olika remissinstanser kring frågan
              och valde alltså att inte gå vidare med frågan i den form man
              nu i stället kräver från oppositionen.
            </seg>
            <seg xml:id="i-83524d9183ade0dd-0">
              Det förvånar mig storligen att man tar så lättvindigt på den
              kritik som riktades mot den förra gångens överväganden av den
              tidigare regeringen, medan man plötsligt nu har fallit till föga
              och tycker att det ska lagstiftas i all hast. Frågan är av en
              sådan natur, fru talman, att den inte enkelt låter sig självklart
              lagregleras och grundlagsändras utan att man först noggrant belyser
              den. Vi har också öppnat för detta i utskottets betänkande och
              samtidigt betonat att vi naturligtvis ser positivt på om kommuner
              avtalar kring meddelarskyddet på olika sätt i samband med att
              man har privata utförare.
            </seg>
            <seg xml:id="i-6d563e2420801157-0">
              Jag tycker alltså att vi på ett balanserat sätt, till skillnad
              från oppositionen, tar ansvar för frågan, precis som den tidigare
              regeringen gjorde.
            </seg>
          </u>
          <note type="speaker" xml:id="i-81ebf9ccb959ac13-0">
            Anf. 55 EVA OLOFSSON (v) replik:
          </note>
          <u who="eva_olofsson_b34e2b" xml:id="i-94034c58964966f7-1">
            <seg xml:id="i-c3a6ba3293951a96-0">
              Fru talman! Jag skulle vilja veta om det är det som Moderaterna
              menar när de i utskottet säger att frågan kan behöva ses över.
              Är det helt enkelt att det ska skrivas in i avtalet, inte att
              man ska få samma rätt som de kommunalt anställda har till meddelarskydd?
              Det är i praktiken en förutsättning för att yttrandefriheten ska
              bli meningsfull, så att man inte riskerar sitt jobb eller bestraffningar
              om man yttrar sig. Är det det ni menar?
            </seg>
            <seg xml:id="i-fc57501b24f137dd-0">
              Vi menar inte att detta pang på ska genomföras. Vi vill naturligtvis
              ha en ny utredning som tittar på frågan. Grundlagsfrågor är allvarliga
              för oss också. Vi skulle önska att man hade viljan att tillsätta
              en ny utredning. Vad jag har hört var det också vad man ämnade
              göra när den förra utredningen inte hade ett tillräckligt bra
              underlag för beslut. Den frågan vill jag gärna ha svar på.
            </seg>
            <seg xml:id="i-1c2b59a0edc7708d-0">
              Ska man ha samma rättigheter i skattefinansierad välfärdsverksamhet
              hos privata utförare som hos kommunala att kunna yttra sig och
              delta i debatten, eller är ni inte beredda att ge de anställda
              detta och det som det betyder för kvaliteten och debatten inom
              äldreomsorgen?
            </seg>
          </u>
          <note type="speaker" xml:id="i-290639ffe4d8955f-0">
            Anf. 56 FINN BENGTSSON (m) replik:
          </note>
          <u who="unknown" xml:id="i-f36185918d14297f-14">
            <seg xml:id="i-7314952cc8ccd54f-0">
              Fru talman! Tack för frågan, Eva Olofsson! Jag får väl läsa innantill
              vad vi i alliansen har sagt gemensamt i betänkandet, som jag vet
              att Eva Olofsson förvisso har läst men så att det blir tydligt
              för dem som lyssnar på den här debatten.
            </seg>
            <seg xml:id="i-d9dc739543faf58d-0">
              När det gäller meddelarskydd för personal inom privat omsorgsverksamhet
              är detta en fråga som utretts tidigare och diskuterats en längre
              tid. Möjligheterna att förstärka meddelarskyddet för privatanställda
              har övervägts av den förra regeringen, men efter omfattande kritik
              från remissinstanserna valde den dåvarande regeringen att inte
              gå vidare med ett sådant förslag. Det har nu oppositionen uppenbarligen
              vänt på. Utskottet utesluter dock inte att frågan kan behöva ses
              över igen. Utskottet ser det i och för sig som naturligt att en
              kommun avtalar om skydd mot efterforskning och repressalier mot
              den privata arbetsgivarens anställda. Riksdagen bör inte ta något
              initiativ.
            </seg>
            <seg xml:id="i-a6563bb3ca8e5d2c-0">
              Det är den ståndpunkt vi har intagit, och den bottnar i en avgrundslik
              skillnad i inställning till bland annat privat verksamhet. Eva
              Olofsson sade oförblommerat i sitt anförande att det inte får
              finnas några företagshemligheter i sådan här verksamhet. Det visar
              att ni inte alls förstår hur man kan värna att privata näringsidkare
              skaffar sig olika kompetenta och konkurrenskraftiga lösningar
              som de inte nödvändigtvis måste avslöja. Det är faktiskt ganska
              känslig information som lagregleras i andra lagrum som ni viftar
              bort genom att inte förstå remissinstansernas allvarliga kritik,
              vilket den tidigare regeringen förstod och problematiserade kring.
            </seg>
            <seg xml:id="i-d4546403e0c6f853-0">
              Sammanfattningsvis, fru talman, är det klart att vi inser att
              det finns ett delikat problem. Vi bagatelliserar inte heller problemet
              så att näringsidkare ska riskera att bli av med sina nödvändiga
              hemligheter. Det här handlar om en fråga som vi måste följa noga
              och se om vi så småningom kan komma vidare med, vid sidan av att
              man stimulerar till att det skrivs avtal i dag.
            </seg>
          </u>
          <note type="speaker" xml:id="i-a6dc4fa1acdf6a58-0">
            Anf. 57 EVA OLOFSSON (v) replik:
          </note>
          <u who="eva_olofsson_b34e2b" xml:id="i-94034c58964966f7-2">
            <seg xml:id="i-959a34ebea556fc4-0">
              Fru talman! Vi har skilda synsätt. För oss är äldreomsorg, den
              sociala, medicinska och omsorgsmässiga vården av våra äldre, inte
              i första hand en näringslivsfråga och företagsfråga. Det är en
              fråga om att ha så bra kvalitet som möjligt och att ta hand om
              våra äldre på ett så bra sätt som möjligt och att ha en öppen
              diskussion om hur man använder skattepengar. Patientsäkerheten
              står så att säga före det man kan säga om företagshemligheter.
            </seg>
            <seg xml:id="i-9eeb8a562443b82b-0">
              Dessutom tycker jag att det är lite komiskt att man ska lära
              av varandra och utveckla nya saker men att det ska vara hemligheter.
              Om man gör bra grejer borde det väl spridas så mycket som möjligt
              till olika delar av äldreomsorgen. Det tycker jag borde vara en
              självklarhet.
            </seg>
            <seg xml:id="i-94663401046f3032-0">
              Jag tycker inte att Finn Bengtsson svarade på min fråga egentligen.
              Ni utesluter inte att man kan behöva se över frågan. Jag skulle
              bara vilja veta vad ni menar med det. Vill ni se över den eller
              inte?
            </seg>
          </u>
          <note type="speaker" xml:id="i-bffc00edbe2f9293-0">
            Anf. 58 FINN BENGTSSON (m) replik:
          </note>
          <u who="unknown" xml:id="i-f36185918d14297f-15">
            <seg xml:id="i-d89bb1f7c38b0364-0">
              Fru talman! Jag redovisade det ställningstagande vi gör i detta
              utskottsbetänkande från majoritetens sida. Jag vidhåller att det
              är ett klokt ställningstagande, givet att detta är en komplex
              fråga. Man måste naturligtvis följa med utvecklingen av allting
              som berör sådana skyddade rättigheter som kan vara viktiga för
              bland annat servicenäringen.
            </seg>
            <seg xml:id="i-6d04a334e8198a54-0">
              Jag är övertygad om att Eva Olofsson blandar ihop korten när
              hon säger att bara för att man har en offentligfinansierad, en
              skattefinansierad välfärd kan det inte finnas några företagsmöjligheter
              i den. Det är rent nonsens, men det förklarar också varför Vänsterpartiet
              vill socialisera all sådan här verksamhet till att till hundra
              procent bedrivas i offentlig regi, med den låga effektivitet som
              det skulle innebära och den lilla valmöjlighet det skulle ge patienter
              och klienter vilka alltid för alliansregeringen står i fokus för
              intresset.
            </seg>
            <seg xml:id="i-1fecde30256164da-0">
              Att ha en mångfald av utförare är för oss ett självändamål genom
              att det skapar en valmöjlighet för patienter och klienter. Det
              skulle vara oss mycket främmande att bakbinda den typen av näringsverksamhet
              inom ramen för servicenäringarna med att man inte skulle kunna
              ha ett rättmätigt skydd för företagshemligheter där de förekommer.
            </seg>
            <seg xml:id="i-5820e36d9b82d17c-0">
              Det är bara fantasilöshet som Eva Olofsson visar genom att inte
              förstå att det här kan handla om processer i själva företagandet
              inom servicenäringen likaväl som det kan innebära att enskilda
              produkter inom den här verksamheten kan behöva skyddas. Det kan
              man naturligtvis inte avhända sig utan att göra en genomgripande
              analys.
            </seg>
            <seg xml:id="i-e9541f1010f79174-0">
              Den tidigare regeringen kom till korta här. Man insåg att det
              inte gick att göra någonting åt detta och lade ned det hela. Alliansregeringen
              är därför beredd att återigen fundera över om ett sådant meddelarskydd
              är nödvändigt vid sidan av att vi noga följer de avtal som skrivs
              för att skydda arbetare inom servicenäringar i dag och som vi
              välkomnar från vårt håll att kommunerna bör beakta.
            </seg>
          </u>
          <note type="speaker" xml:id="i-d3f0472ae0b7102a-0">
            Anf. 59 MARIA KORNEVIK JAKOBSSON (c):
          </note>
          <u who="leif_jakobsson_04dbae" next="cont" xml:id="i-aefc41dc80c7b0c3-0">
            <seg xml:id="i-2000f51b3237b37c-0">
              Fru talman! Det finns äldreboenden och det finns HVB hem för
              vård och boende som är jättebra, riktigt bra. Det finns också
              äldreboenden och HVB som är dåliga, till och med riktigt dåliga.
              Det ska självklart inte vara ett lotteri med vinster och nitlotter
              som avgör hur vistelserna i ett familjehem eller ett äldreboende
              ska bli. Detsamma gäller för personer inom LSS-kretsen. Inte heller
              här ska det vara turen eller var man bor som spelar någon roll
              för att man ska få de insatser man vill ha.
            </seg>
            <seg xml:id="i-1a2253c19a67f150-0">
              Ingen vill någonsin, någon gång ha en upprepning av flickan Louises
              öde, där socialtjänsten gjorde alla fel som bara går att göra.
              Vi vill inte heller ha några nya tragiska berättelser från vuxna
              om hur de har upplevt och haft det i HVB eller familjehem där
              socialtjänsten har brustit i uppföljningen och tillsynen som givetvis
              har fått till följd att de här människorna har fått ett livslångt
              lidande därför att de inte fick det de behövde utan blev än mer
              utsatta i familjehemmet.
            </seg>
            <seg xml:id="i-51efacccd3582882-0">
              Även om det skulle vara upp till 90 procent av alla ärenden inom
              socialtjänsten som utfördes på det allra bästa sättet, med goda
              resultat som följd, är det i alla fall de tillfällen som går fel
              som är till stor skada för den enskilde och också blir det för
              hela samhället. Det handlar om grundtryggheten i samhället. Vi
              måste våga lita på att de instanser som ska ta hand om oss när
              vi blir svaga verkligen fungerar.
            </seg>
            <seg xml:id="i-14ddf212d271d92e-0">
              Flera har också vittnat om den maktlöshet som känns då enskilda
              upplever att det inte finns någonstans att vända sig om man känner
              sig felbehandlad, kränkt eller felbemött. Det här händer oftast
              när man står i beroendeställning till socialtjänsten.
            </seg>
            <seg xml:id="i-07e6639dbe847858-0">
              I flera fall har det varit tv-team som gjort oss uppmärksamma
              på brister både vad gäller äldreomsorgen och utsatta barn. Det
              har förstås varit bra att det har kommit fram, men det är absolut
              inte tillfredsställande att det har skett på den vägen.
            </seg>
            <seg xml:id="i-9910328e617222a6-0">
              Fru talman! Centerpartiet är positivt till regeringens förslag
              om en samordnad och integrerad tillsyn som innebär att länsstyrelsernas
              tillsyns- och tillståndsverksamhet enligt socialtjänstlagen, SoL,
              och lagen om stöd och service till vissa funktionshindrade, LSS,
              förs över till Socialstyrelsen och samordnas med Socialstyrelsens
              tillsyn av hälso- och sjukvården.
            </seg>
          </u>
          <note xml:id="i-6f60ed93bd89eabe-0">
            Det som nu kommer att föreslås är ändring i socialtjänstlagen,
            ändring i lagen om stöd och service till vissa funktionshindrade,
            ändring i lagen med särskilda bestämmelser om vård av unga, ändring
            i lagen om yrkesverksamhet på hälso- och sjukvårdens område och
            ändring i lagen om registerkontroll av personal vid sådana hem
            för vård eller boende som tar emot barn samt till sist ändring
            i lagen om behandling av personuppgifter inom socialtjänsten.
          </note>
          <u who="leif_jakobsson_04dbae" prev="cont" xml:id="i-dc1138ffa54293b7-0">
            <seg xml:id="i-3c2829c964d84467-0">
              Fru talman! Detta medför bättre förutsättningar för en mer enhetlig
              och förutsägbar tillsyn. En samordnad tillsyn bidrar också till
              att uppmärksamma och tydliggöra svagheter som finns i vårdkedjan
              mellan kommunernas och landstingens insatser. En sådan ordning
              ger även förutsättningar att koncentrera resurser för tillsyn,
              vilket innebär mindre sårbarhet och mer effektivitet. En samordnad
              tillsyn underlättar för personer att hitta rätt när de vill framföra
              klagomål eller anmäla brister som gäller såväl hälso- och sjukvård
              som socialtjänst och verksamhet enligt LSS.
            </seg>
            <seg xml:id="i-fc4293e44fb02f33-0">
              Fru talman! Med detta vill jag yrka bifall till förslaget i betänkandet
              och avslag på motionen.
            </seg>
          </u>
          <note type="speaker" xml:id="i-4a1db71dd22f35e1-0">
            Anf. 60 TOBIAS KRANTZ (fp):
          </note>
          <u who="unknown" xml:id="i-f36185918d14297f-16">
            <seg xml:id="i-e5256031d2fe32d6-0">
              Fru talman! Vi ska i dag debattera en mycket stor och avgörande
              reform som handlar om i första hand svensk socialtjänst. Det är
              en fråga som har stötts och blötts under mycket lång tid i Sverige
              och som har utretts under många år. Nu kommer äntligen regeringen,
              alliansen, till skott i frågan om att genomföra en mycket efterlängtad
              reform. Den handlar om samordnad tillsyn inom socialtjänsten.
            </seg>
            <seg xml:id="i-f56b586db01a604d-0">
              Vilka är de bärande punkterna i propositionen och det betänkande
              som nu en majoritet lägger fram? Det handlar för det första om
              att vi måste se till att tillsynen samlas hos Socialstyrelsen.
              Den flyttas från länsstyrelserna till Socialstyrelsen. För det
              andra blir det möjligt att vid vite tvinga fram förändringar hos
              institutioner för äldre och för den sociala barn- och ungdomsvården,
              att se till att det blir förbättringar och ett avhjälpande av
              de brister som finns. För det tredje handlar det om att vid särskilt
              allvarliga missförhållanden kunna stänga en verksamhet. För det
              fjärde får Socialstyrelsen ansvaret för att se till att de enskilt
              drivna institutionerna fungerar väl.
            </seg>
            <seg xml:id="i-9f9855e707d5fe5e-0">
              Vilka människor är det vi egentligen pratar om? Det blir lätt
              en teknisk diskussion om förändrat huvudmannaskap för olika institutioner
              och tekniska lagändringar. Vilka är det vi egentligen pratar om?
            </seg>
            <seg xml:id="i-3b405761f193e91b-0">
              Det handlar bland annat om samhällets allra mest utsatta barn,
              det vill säga de barn som i dag tas om hand inom den sociala barn-
              och ungdomsvården.
            </seg>
            <seg xml:id="i-b0fd00bd69e25c3b-0">
              Det finns i dag ungefär 21 500 barn, motsvarande ungefär 1 procent
              av barn och ungdomar i Sverige i dag, som är placerade antingen
              i familjehem eller i hem för vård eller boende, HVB. Under ett
              antal år har vi fortlöpande fått rapporter om missförhållanden
              och problem i den sociala barn- och ungdomsvården. För bara någon
              vecka sedan fick vi medierapporter om hur en 13-årig flicka på
              ett behandlingshem i Småland hade tagit sitt liv därför att hon
              under en längre tid hade blivit misshandlad av ett par äldre pojkar
              på det behandlingshem hon bodde på. Tyvärr var detta ingen enskild
              företeelse. Det har varit ett antal rapporter under rätt många
              år. Socialstyrelsen, som har granskat verksamheten, har konstaterat
              i flera rapporter, bland annat en rapport som kom i början av
              året, att det i många behandlingshem finns allvarliga brister.
              En tredjedel av landets HVB har allvarliga brister, bland annat
              när det gäller säkerheten, men det gäller också utbildning och
              kompetens.
            </seg>
            <seg xml:id="i-6831038b2714a38b-0">
              Det är naturligtvis så att många i den sociala barn- och ungdomsvården
              i dag, bland annat på behandlingshem, gör fantastiska insatser,
              men den generella bilden är tyvärr negativ. Det måste sägas i
              klartext att den sociala barn- och ungdomsvården i Sverige i dag
              är ett gigantiskt misslyckande.
            </seg>
            <seg xml:id="i-4502320eefa5e824-0">
              Vad innebär reformen som vi förhoppningsvis kommer att klubba
              i veckan för barnen? För det första innebär den att vi får en
              större kraft och kompetens i tillsynen av behandlingshemmen. För
              det andra kan behandlingshem där det förekommer allvarliga missförhållanden
              faktiskt stängas.
            </seg>
            <seg xml:id="i-37ae718d5c38413b-0">
              Det här är ett bra, stort och viktigt steg och en viktig reform
              för att förbättra tillståndet i den sociala barn- och ungdomsvården,
              men mer behöver göras. Från Folkpartiets sida har vi föreslagit
              att ett system med så kallad nationell auktorisation, en licens,
              ska införas. Man måste få ett tillstånd för att bedriva behandlingshem,
              HVB. Det innebär att det ska ställas tydliga krav på utbildning,
              kompetens och säkerhet. I dag finns inga tydliga krav som måste
              uppfyllas när det gäller utbildning och kompetens hos personal
              eller hos dem som driver HVB för att de ska få driva HVB eller
              jobba på HVB. Det finns rekommendationer från Socialstyrelsen
              och andra myndigheter, men det finns inga absoluta krav. Detta
              är helt oacceptabelt. Det finns inga tydliga krav på exakt hur
              säkerheten ska se ut. Många HVB i dag brister tydligt i sina rutiner
              när det gäller säkerheten.
            </seg>
            <seg xml:id="i-7f6a9f1050ea2d8b-0">
              Därför menar vi att det inte bara räcker med att ändra huvudmannaskapet
              och se till att tillsynen blir bättre. Det handlar också om att
              vi måste diskutera innehållet i tillsynen. Vi menar att det måste
              vara tydliga krav på att de som driver behandlingshem har en ordentlig
              kompetens och utbildning, att de som jobbar där också har det
              samt krav på innehållet i behandlingen och vården på behandlingshemmet.
              Inte heller på den punkten finns i dag några tydliga krav på innehållet.
              Detta är naturligtvis helt oacceptabelt.
            </seg>
            <seg xml:id="i-47b10573bafda8a1-0">
              Vi skulle aldrig acceptera något sådant vid behandling av benbrott
              eller hjärtsjukdomar. Vi skulle aldrig acceptera att vi när vi
              bryter benet och kommer till en vårdcentral blir mötta av en person
              som kallar sig läkare och som berättar för oss att man har hört
              på stan att det fungerar bra med alvedon för benbrott. Vi skulle
              aldrig acceptera något sådant vid den typen av problem och sjukdomar,
              men inom sociala barn- och ungdomsvården i dag har vi hittills,
              tyvärr, accepterat det. Det måste bli en skärpning.
            </seg>
            <seg xml:id="i-4df4680f8b06f429-0">
              En licens eller en auktorisation innebär förstås också att om
              det förekommer missförhållanden ska licensen kunna dras in. Vi
              kan inte, som vi tyvärr gjort för mycket hittills, spela rysk
              roulett med de mest utsatta barnens framtid.
            </seg>
            <seg xml:id="i-46a574ca306f06a8-0">
              Fru talman! Låt mig kort säga något om det oppositionen har tagit
              upp i en motion och i en reservation, nämligen meddelarfrihet
              i den privata omsorgen, framför allt äldreomsorgen. Eva Olofsson
              talade om att detta är särskilt viktigt eftersom det enligt henne
              pågår en gigantisk privatiseringsvåg i svensk äldreomsorg. Låt
              mig då bara få påpeka att under den tid som Eva Olofsson var med
              och styrde Sverige fördubblades antalet privata utförare inom
              både hemtjänsten och särskilda boenden. Om Eva Olofsson tycker
              att det är ett problem med privata utförare inom äldreomsorgen
              bör hon rannsaka sitt eget samvete. Som liberal är jag mycket
              stark anhängare av meddelarfrihet och meddelarskydd. Det är en
              central del av yttrandefriheten, som i sin tur är en stark och
              central del av den svenska demokratin. Detta är ingen enkel fråga
              utan det är en komplicerad fråga. Ytterst beror detta naturligtvis
              på att de allra flesta av oss tycker att det i grund och botten
              är skillnad mellan offentlig maktutövning, offentlig verksamhet
              och privat näringsverksamhet. Därför måste frågan redas ut i grunden
              så att det blir en förändring i lagstiftningen som innebär att
              den håller för alla verksamheter.
            </seg>
            <seg xml:id="i-51f53b5a62852e08-0">
              Frågan är komplicerad. Det framgår av att Socialdemokraterna
              försökte ta fram ett förslag där meddelarfrihet och meddelarskydd
              skulle lagfästas. Man misslyckades och det kom massiv kritik.
            </seg>
            <seg xml:id="i-16c9b1627c34a9cf-0">
              Det har också visat sig att även Riksrevisionen i sin rapport
              har tagit upp problemet men själv inte anvisar någon lösning.
              De mest kompetenta revisorerna vi ska ha i Sverige är de som sitter
              hos Riksrevisionen. Inte heller de har lyckats hitta en lösning.
            </seg>
            <seg xml:id="i-781d277fa45d7d68-0">
              Icke desto mindre vill vi från utskottsmajoritetens sida säga
              att vi hemskt gärna ser att frågan ses över på nytt i en utredning
              eller översyn i annan form för att se om vi kan komma vidare.
              Vi poängterar att det för oss är en självklarhet att kommunerna
              ser till att dessa saker finns med i de avtal som de träffar med
              privata utförare och entreprenörer inom äldreomsorgen. Det är
              för oss en självklarhet. Det är ingen enkel fråga, men vi ser
              återigen hemskt gärna att frågan på nytt ses över.
            </seg>
            <seg xml:id="i-0abe1f0a73832607-0">
              Med detta, fru talman, ber jag att få yrka bifall till propositionen,
              förslaget i betänkandet och avslag på motion och reservation.
            </seg>
          </u>
          <note type="speaker" xml:id="i-6c945185f992d8db-0">
            Anf. 61 MARINA PETTERSSON (s) replik:
          </note>
          <u who="marina_pettersson_d4ec67" xml:id="i-e5be367334ea7b85-1">
            <seg xml:id="i-b9029f320b266fed-0">
              Fru talman! Vi socialdemokrater anser att det behövs mer kunskap
              och utbildning när det gäller den sociala barn- och ungdomsvården
              och socialtjänsten, och mer resurser måste in till den. Det är
              väldigt bra att Tobias Krantz håller med oss och kanske gör det
              fortsättningsvis också när vi lägger fram våra krav. Vi är beredda
              att förutsättningslöst diskutera frågan om att kunna förbättra
              inom den sociala barn- och ungdomsvården. Det är väldigt intressant.
            </seg>
            <seg xml:id="i-e823241e9f2ab470-0">
              Den springande punkten när det gäller tillsynen och förbättringar
              över hela den sociala barn- och ungdomsvården är just detta att
              Socialstyrelsen i sin tillsyn nu ska kunna höra barn. Varför är
              det så viktigt då? Jo, alla barn har en historia. Det finns en
              historia före placeringen och olika öden som kanske kunde ha avvärjts
              så att barnen inte hade kommit så långt på den här vägen att bli
              placerade och få sin barndom, sin ungdom och sitt vuxna liv förstörda.
            </seg>
            <seg xml:id="i-1d26e89490f325a1-0">
              Det skulle vara intressant att höra vad Tobias Krantz nu säger
              angående detta. Är Tobias Krantz beredd att stödja oss i våra
              krav när det gäller utbildning, kunskapsinhämtning och metodutveckling
              inom den sociala barn- och ungdomsvården?
            </seg>
          </u>
          <note type="speaker" xml:id="i-81808e6740178e4a-0">
            Anf. 62 TOBIAS KRANTZ (fp) replik:
          </note>
          <u who="unknown" xml:id="i-f36185918d14297f-17">
            <seg xml:id="i-777046d385faabd0-0">
              Fru talman! Jag håller helt med om mycket i den beskrivning som
              Marina Pettersson gör. Vi från Folkpartiets sida tycker att detta
              är en mycket högt prioriterad fråga. Vi har bedrivit ett aktivt
              idéarbete inom Folkpartiet under ungefär ett års tid nu där vi
              verkligen har gått igenom från botten hur förutsättningarna ser
              ut för den sociala barn- och ungdomsvården. Det finns en hel del
              brister, men det finns också möjligheter att ta sig framåt.
            </seg>
            <seg xml:id="i-86f5c0e16f3808e8-0">
              Vi menar att det behöver vidtas ett antal viktiga åtgärder. Jag
              har nämnt införandet av en nationell licens för att få driva behandlingshem.
              Vi har också pekat på att vi måste utveckla metoder som vi vet
              fungerar i den sociala barn- och ungdomsvården i dag. Socialstyrelsen
              har i de rapporter de har kommit med pekat på ett antal metoder
              i barn- och ungdomsvården i dag som vi inte vet om de gör nytta,
              inte gör någon nytta alls eller kanske till och med gör skada.
              Vi kan naturligtvis inte acceptera att det är så. Vi måste se
              till att man använder metoder ute i den sociala barn- och ungdomsvården
              som vi vet fungerar.
            </seg>
            <seg xml:id="i-48aebc7d1658df8c-0">
              Vi har också tagit upp detta som Marina Pettersson nämnde i sitt
              inledningsanförande, att vi måste se till att vi får en ordentlig
              uppföljning när det gäller de placerade barnen vad avser både
              skolgång och hälsotillstånd. Skolplikten omfattar också de barn
              som är placerade, men i alltför många fall går de placerade barnen
              tyvärr inte i skolan helt eller delvis. Det är naturligtvis helt
              oacceptabelt.
            </seg>
            <seg xml:id="i-337f521c49d91676-0">
              Vi har sagt att vi vill införa en rätt för placerade barn att
              få en genomgång av sin hälsa och av sina förutsättningar att klara
              skolan och att detta regelbundet ska följas upp under placeringen
              och när placeringen avslutas.
            </seg>
            <seg xml:id="i-c30559eb2f120502-0">
              Detta är ett otroligt viktigt reformområde, som vi i Folkpartiet
              tänker jobba vidare med, liksom övriga allianspartier.
            </seg>
          </u>
          <note type="speaker" xml:id="i-941890418891bd70-0">
            Anf. 63 MARINA PETTERSSON (s) replik:
          </note>
          <u who="marina_pettersson_d4ec67" xml:id="i-e5be367334ea7b85-2">
            <seg xml:id="i-05dcf5487070c522-0">
              Fru talman! Tillsynen och Socialstyrelsens möjlighet att höra
              barnen och även göra oanmälda besök är väldigt viktigt. Det är
              nämligen från barnen man får höra hur det har varit på hemmet,
              hur deras skolgång har varit och hur de ser på sina egna utvecklingsmöjligheter.
              Därför är det här väldigt tillfredsställande.
            </seg>
            <seg xml:id="i-cfc84ef3ccd4e1c7-0">
              Tobias Krantz tog upp meddelarskyddet och grundlagsstiftning,
              och jag vill då påpeka att vi ville göra en grundlagsstiftning
              när det gäller meddelarskyddet. Vi tillsatte också en utredning.
              Tyvärr var det väldigt stark kritik från remissinstanserna, och
              den gången var det inte möjligt att gå vidare i den tappning som
              då fanns. Men vi var tydliga med att tala om vår avsikt, och den
              gällde då och gäller nu. Vi anser att det är dags att göra en
              ny översyn av frågan.
            </seg>
          </u>
          <note type="speaker" xml:id="i-4480862a2f23147f-0">
            Anf. 64 TOBIAS KRANTZ (fp) replik:
          </note>
          <u who="unknown" xml:id="i-f36185918d14297f-18">
            <seg xml:id="i-73b8318d74a6ad11-0">
              Fru talman! När det gäller att höra barnen uppskattar jag att
              Marina Pettersson tog upp den frågan, för det är en av de punkter
              som Socialstyrelsen i sina utvärderingar hittills har pekat på
              saknas. Jag hoppas nu att den nya lagstiftningen och det vi kan
              göra framöver leder till att man ser ännu mer till barnens behov
              och lyssnar på barnen. Det är barnen som har den största kompetensen
              och erfarenheten av vad som fungerar dåligt eller fungerar bra
              och vad som behöver göras bättre.
            </seg>
            <seg xml:id="i-e691f7756ef37556-0">
              När det gäller meddelarskyddet och meddelarfriheten är jag som
              liberal en mycket stark anhängare av en mycket stark meddelarfrihet
              och ett starkt meddelarskydd. Jag tycker att det är naturligt
              att vi har en meddelarfrihet och ett meddelarskydd i offentligt
              finansierad omsorg, och också när det handlar om privata utförare.
            </seg>
            <seg xml:id="i-d90295ad7f74bea3-0">
              Samtidigt har den frågan, precis som Marina Pettersson refererar,
              utretts tidigare. Den har visat sig vara rätt komplicerad att
              genomföra. De främsta revisorerna på förvaltning i Sverige och
              i Riksrevisionen har utrett frågan och konstaterat att det är
              en brist men har inte kunnat leverera ett förslag till lösning.
              Jag tror att vi måste vara ödmjuka inför det.
            </seg>
            <seg xml:id="i-5a4e32b5966c16b0-0">
              Vi ser gärna att det sker en ny översyn, en ny utredning av frågan,
              för att se om vi kan komma framåt. Det är inte tillfredsställande
              att personer som jobbar i exempelvis privat äldreomsorg inte ska
              känna tryggheten i att kunna anmäla missförhållanden. Det handlar
              om att anmäla inte bara till medier utan också till chefer, kommuner
              eller andra tillsynsmyndigheter. Det är naturligtvis viktigt att
              man känner den tryggheten.
            </seg>
            <seg xml:id="i-799a1d69b56e2b37-0">
              Jag tänker jobba för att den här frågan ska utredas och ses över
              seriöst, men vi ska komma ihåg att det finns komplikationer.
            </seg>
          </u>
          <note type="speaker" xml:id="i-5ab240b781e522f5-0">
            Anf. 65 EVA OLOFSSON (v) replik:
          </note>
          <u who="eva_olofsson_b34e2b" xml:id="i-94034c58964966f7-3">
            <seg xml:id="i-9f2e082f7cae5023-0">
              Fru talman! Jag tycker att det är väldigt bra att ni i Folkpartiet
              är så tydliga med att ni vill se över den frågan i en utredning.
              Jag upplevde inte samma tydlighet från andra partier i den borgerliga
              alliansen.
            </seg>
            <seg xml:id="i-ec148519ef148fc4-0">
              Jag begärde replik när Tobias Krantz sade att antalet privata
              utförare fördubblades under den förra perioden. Ja, de gick från
              9 procent 1999 till 14 procent 2006 i äldreboendena och från 6
              procent till 11 procent i hemtjänsten. Jag plockade det ur Tobias
              Krantz anförande i en annan debatt, men jag känner igen siffrorna.
            </seg>
            <seg xml:id="i-d585892b80a789b4-0">
              Det är en väldig skillnad mot dagens läge. I Uppsala har man
              beslutat av ideologiska skäl att alla äldreboenden ska konkurrensutsättas.
              Man är på väg att få 70 procent, och det kan bli 0 procent kommunala
              utförare. Då blir det alltså 70 eller 100 procent av personalen
              som inte har meddelarfrihet eller meddelarskydd. Nacka har ingen
              kommunal hemtjänst, och det är alltså all hemtjänstpersonal som
              saknar det skyddet. Det sker nu en väldigt snabb utveckling där
              man ideologiskt inte ens försöker nå en balans mellan kommunala
              och privata utförare i många kommuner.
            </seg>
            <seg xml:id="i-25b616e09250fb8d-0">
              Även om det finns skillnader i vår rödgröna opposition vi i Vänsterpartiet
              är inte för att man ska göra vinst på vård och omsorg är vi väldigt
              eniga om att vi inte vill ha konkurrensutsättning av all verksamhet.
              Vi vill inte att den kommunala verksamheten blir noll eller nästan
              ingenting inom vård och omsorg. Det rimmar inte ens med den valfrihetsdiskussion
              som alliansen har.
            </seg>
            <seg xml:id="i-fdf48e2f344e5fa3-0">
              Jag tycker att det behöver vara större tryck i frågan nu eftersom
              man i hela kommuner kan komma att sakna meddelarskydd. Det blir
              naturligtvis ett lock på debatten, och det kommer att drabba de
              äldre och kvaliteten i äldreomsorgen.
            </seg>
          </u>
          <note type="speaker" xml:id="i-4f79302bd6a35ee6-0">
            Anf. 66 TOBIAS KRANTZ (fp) replik:
          </note>
          <u who="unknown" xml:id="i-f36185918d14297f-19">
            <seg xml:id="i-7b76cb8cafae5404-0">
              Fru talman! Jag vill bara konstatera att under den tid som Eva
              Olofsson och Vänsterpartiet var med och stödde den socialdemokratiska
              regeringen skedde det som hon nu säger är en privatiseringsvåg.
              Det skedde en mycket kraftig ökning precis de siffror som Eva
              Olofsson nu redovisar.
            </seg>
            <seg xml:id="i-e6837ac0c6e45cce-0">
              Då kan man ställa frågan varför Eva Olofsson under den tiden
              inte reagerade och inte föreslog några åtgärder, exempelvis när
              det gällde frågan om meddelarskyddet eller andra så kallade avarter
              av att det blir fler privata utförare. Den frågan måste i så fall
              ställas tillbaka till Eva Olofsson.
            </seg>
            <seg xml:id="i-3f79c0d5f5dcfaee-0">
              En sak som den här regeringen har gjort som är väldigt viktig
              när det gäller privata utförare och privata entreprenörer, exempelvis
              inom äldreomsorgen, är att man har infört en helt ny lagstiftning,
              lagen om valfrihetssystem, som sätter kvaliteten i centrum.
            </seg>
            <seg xml:id="i-d8aef4659c8b4f4e-0">
              Om man tidigare ville anlita privata entreprenörer eller privata
              utförare inom omsorgen, exempelvis inom äldreomsorgen, var man
              nämligen tvungen att använda den lag som heter lagen om offentlig
              upphandling, och där var det fokus på pris. Man tvingade dem som
              ville jobba med äldreomsorg i en kommun att konkurrera om priset,
              vilket ofta kunde leda till att det blev brister i kvaliteten.
            </seg>
            <seg xml:id="i-fd0a7c8376efa9f7-0">
              Den nya lagstiftning som vi har infört innebär att de som vill
              utföra privat äldreomsorg tvingas konkurrera om kvalitet, vilket
              vi tycker är mycket bättre. Vi har alltså genomfört en stor kvalitetsreform
              inom den svenska äldreomsorgen genom den nya lagstiftning som
              riksdagen har antagit.
            </seg>
          </u>
          <note type="speaker" xml:id="i-a07c33ef2e53e10b-0">
            Anf. 67 EVA OLOFSSON (v) replik:
          </note>
          <u who="eva_olofsson_b34e2b" xml:id="i-94034c58964966f7-4">
            <seg xml:id="i-ba15b17da6fb4223-0">
              Fru talman! Vad jag vet har Vänsterpartiet jobbat emot privatisering
              och för meddelarfrihet under alla år man har suttit i riksdagen.
              Jag satt inte här själv förra perioden, men jag är rätt säker
              på att man drev de frågorna då också.
            </seg>
            <seg xml:id="i-1efb93fdc517219f-0">
              Man kan jobba med kvalitet också på entreprenad. Man kan göra
              det genom att sätta ett pris och välja den som har bästa kvaliteten
              eller väga kvalitetsfaktorer väldigt högt. I Uppsala, som är borgerligt
              styrt, har man inte gjort så. Där fastställde man en kvalitetsnivå
              och tog dem som tog lägsta priset, vilket i och för sig kommer
              att innebära att man kommer att få betydligt mindre personal och
              personalbemanning på det äldreboendet. Jag är inte säker på att
              man direkt kan kalla det för kvalitetsupphandling. Lagen om valfrihet
              används väldigt mycket i hemtjänsten och väldigt lite på äldreboenden.
            </seg>
            <seg xml:id="i-2dc9568759348d33-0">
              Jag tycker att det är en felsyn att tro att äldre ska rösta med
              fötterna. Det gör de inte i de allra flesta fall, speciellt inte
              om de har fått plats på äldreboende. Då gör man inte det. Man
              är glad åt den plats man har fått. Det finns inte tonvis med tomma
              platser att välja på, och jag tror inte att det kommer att finnas
              det framöver heller.
            </seg>
            <seg xml:id="i-27f79add05f3630c-0">
              En väldigt viktig fråga när man pratar om kvaliteten på LOV:en
              är hur mycket pengar man avsätter till äldreomsorgen i kommunerna.
              Den stora kvalitetsfrågan nu kommer att vara besparingarna och
              nedskärningarna i kommunen som kommer att drabba äldreomsorg,
              skola och förskola. Så stora är de. Det handlar också om personalvillkoren.
              LOV:en uppmanar egentligen till att inte heltidsanställa personal
              och att inte fastanställa personal. Jag tror att en sådan personalpolitik
              leder till sämre äldreomsorg.
            </seg>
          </u>
          <note type="speaker" xml:id="i-91ac2d630faaf257-0">
            Anf. 68 TOBIAS KRANTZ (fp) replik:
          </note>
          <u who="unknown" xml:id="i-f36185918d14297f-20">
            <seg xml:id="i-03a37e7dea965cf9-0">
              Herr talman! För det första sker det nu ett skifte när det gäller
              lagstiftningen om man vill anlita privata entreprenörer i äldreomsorgen,
              från framför allt lagen om offentlig upphandling till lagen om
              valfrihetssystem. I den förstnämnda lagstiftningen var det fokus
              på att man skulle ha lägsta möjliga pris. I den lagstiftning som
              vi har antagit och som ni i den samlade oppositionen röstade emot
              är det fokus på kvalitet i äldreomsorgen. Det tycker jag är skillnad.
            </seg>
            <seg xml:id="i-51c4e6c8be542bed-0">
              För det andra delar jag inte alls den uppfattning som Eva Olofsson
              för fram här om att äldre inte är intresserade av att välja. Jag
              tror att det är ett avgörande misstag Vänsterpartiet begår. Jag
              har träffat otroligt många äldre och anhöriga som är mycket intresserade
              av att själva få bestämma vilket äldreboende de vill ha. Underskatta
              inte människor som hela sitt liv har fattat beslut om exakt hur
              de vill leva sina liv! Underskatta inte deras förmåga att också
              efter 65-årsdagen göra det, Eva Olofsson!
            </seg>
            <seg xml:id="i-3ed7d54edfff0676-0">
              När det handlar om kvaliteten i äldreomsorgen, i omsorgen och
              i den offentliga sektorn i övrigt är det naturligtvis så att det
              är viktigt att det finns ordentligt med resurser. Det är därför
              regeringen tillför 17 miljarder kronor till kommuner och landsting
              under de kommande tre åren. Vi tycker att det är otroligt viktigt
              att också mitt under den kanske värsta finansiella kris, den värsta
              lågkonjunktur vi haft på årtionden ser till att försöka värna
              den offentligt finansierade välfärden i så hög utsträckning som
              det över huvud taget är möjligt.
            </seg>
            <seg xml:id="i-5f88e975a18daffe-0">
              Men regeringen har ingen sedelpress. Jag vet att Vänsterpartiet
              ofta har en sedelpress. Det finns pengar till allting. Det finns
              pengar till alla utgiftsområden. Vi har inte någon sådan sedelpress.
              Vi måste ta ansvar och se till att statsfinanserna går ihop och
              att vi för en ansvarsfull ekonomisk politik. I grund och botten
              är det så att om vi inte för en ansvarsfull ekonomisk politik,
              om vi kör statsfinanserna bankrutt, om vi kör statsfinanserna
              i ruiner, är det de mest utsatta människorna i det svenska samhället,
              däribland de äldre, som får betala priset. Det tänker jag inte
              acceptera.
            </seg>
          </u>
          <note type="speaker" xml:id="i-2acda8c11b62142e-0">
            Anf. 69 LARS-AXEL NORDELL (kd):
          </note>
          <u who="lars-axel_nordell_84076c" xml:id="i-dbf0160c90c8fb2d-0">
            <seg xml:id="i-7de900be559c581d-0">
              Herr talman! Som ett mått på ett samhälles civilisation brukar
              man ofta använda dess förmåga att ta hand om sina äldre medborgare.
              För oss kristdemokrater är det oerhört viktigt att alla ska kunna
              åldras med värdighet. Det innebär att service, vård och omsorg
              ska vara tillgängliga och ges utifrån ett helhetsperspektiv på
              den enskilde, där hänsyn tas till kroppsliga, själsliga och andliga
              behov.
            </seg>
            <seg xml:id="i-862a0acaa7d7b2e6-0">
              I proposition 2008/09:160 föreslår regeringen att tillsynen av
              socialtjänsten samordnas med tillsynen av hälso- och sjukvården
              hos Socialstyrelsen. Reformen syftar till att göra socialtjänsten
              till ett effektivare verktyg som ser till att lagar efterlevs.
              Det är syftet. Förändringen syftar också till att skapa större
              likhet över landet när det gäller tillsynen av socialtjänsten.
            </seg>
            <seg xml:id="i-7f723f42c7b91a7b-0">
              Riksrevisionen sätter på ett förtjänstfullt sätt fokus på kvalitet
              och insyn, även om en brist är att granskningen i stort begränsas
              till perioden 20032007. Därmed berörs de viktiga åtgärder som
              genomförts av alliansregeringen sedan den tillträdde endast summariskt
              i granskningsrapporten.
            </seg>
            <seg xml:id="i-273240bc3d1626dd-0">
              I debatten om vilka krav och förväntningar som kan ställas på
              olika vårdgivare är det viktigt att slå fast att socialtjänstlagens
              krav på god kvalitet inte är förhandlingsbart utan gäller, oberoende
              av om det rör sig om en offentlig eller enskild utförare av välfärdstjänster.
            </seg>
            <seg xml:id="i-ce1842c2d75f9c4e-0">
              Regeringen vill öka mångfalden av utförare av välfärdstjänster
              i syfte att öka kvaliteten i både enskild och kommunal verksamhet
              och samtidigt öka den enskildes valmöjligheter och självbestämmande.
            </seg>
            <seg xml:id="i-f461909e95b69836-0">
              Som Tobias Krantz framförde tidigare är det en svaghet i lagen
              om offentlig upphandling att ekonomin hamnar i fokus och kvaliteten
              i skymundan. I upphandlingar enligt lagen om offentlig upphandling
              är det framför allt beställarkompetensen som blir avgörande för
              hur lyckad upphandlingen blir.
            </seg>
            <seg xml:id="i-6ef252a5208bddf0-0">
              Genom lagen om valfrihet, LOV, som trädde i kraft vid årsskiftet,
              ges ett attraktivt alternativ till upphandling enligt LOU. Vi
              överlåter valet av utförande av stöd, vård och omsorgstjänster
              till brukaren eller patienten.
            </seg>
            <seg xml:id="i-8f4c9529b1965193-0">
              Lagen om valfrihet bygger på konkurrens om kvalitet i stället
              för konkurrens om pris. Det innebär att det inte kommer att råda
              någon priskonkurrens mellan leverantörerna. Däremot får den enskilde
              välja leverantör utifrån vilken dokumenterad eller upplevd kvalitet
              som erbjuds.
            </seg>
            <seg xml:id="i-03c52672bfb1d1fb-0">
              För att öka insynen och för att öppet kunna jämföra insatser
              inom all äldreomsorg krävs tydliga kvalitetskriterier. God kvalitet
              enligt socialtjänstlagen måste kunna preciseras och i ökad utsträckning
              mätas, och då är nationella kvalitetsindikatorer nödvändiga.
            </seg>
            <seg xml:id="i-650ea67db5606840-0">
              Med anledning av detta har regeringen gett Socialstyrelsen i
              uppdrag att i samarbete med SKL utveckla ett nationellt system
              för öppna jämförelser av kvalitet, kostnader och effektivitet.
              I uppdraget ingår bland annat att utveckla nationella kvalitetsindikatorer.
            </seg>
            <seg xml:id="i-8bed63a2c0d51df9-0">
              För drygt ett år sedan publicerade Socialstyrelsen de första
              öppna jämförelserna i Äldreguiden, som finns tillgänglig på Socialstyrelsens
              hemsida och som vänder sig direkt till brukare och anhöriga. Där
              finns bland annat uppgifter om över 2 000 äldreboenden i såväl
              enskild som kommunal regi.
            </seg>
            <seg xml:id="i-90299436c4c0eae0-0">
              I år kommer hemtjänsten och dagverksamheten att finnas med på
              enhetsnivå i både enskild och kommunal regi. Vad brukarna själva
              tycker kommer också att redovisas i Äldreguiden 2009.
            </seg>
            <seg xml:id="i-9f4c2dc033b794cc-0">
              När det gäller det så kallade meddelarskyddet, som våra vänner
              från Vänsterpartiet och Socialdemokraterna har framfört reservationer
              om och önskar att vi särskilt ska debattera i dag, vet vi, som
              också sades tidigare, att frågan har utretts tidigare av den socialdemokratiska
              regeringen, som valde att inte gå vidare med något förslag, eftersom
              remissinstanserna och experterna var så kritiska.
            </seg>
            <seg xml:id="i-9254685ab1989cd1-0">
              Som tidigare står det kommunerna fritt att avtala med enskilda
              vårdgivare om skydd mot efterforskning och repressalier mot anställda.
              Denna möjlighet har kommunerna.
            </seg>
            <seg xml:id="i-7bcd2dcf58e7ddb9-0">
              Emellertid utesluter inte regeringen det har också Maria Larsson
              framfört att frågan kan behöva ses över igen, men i dagsläget
              föreligger inte något förslag till inrättande av ett meddelarskydd
              inom den enskilt drivna verksamheten.
            </seg>
          </u>
          <note xml:id="i-0cdfa5cbb97b3997-0">
            Med detta, herr talman, yrkar jag bifall till förslaget i utskottets
            betänkande. Samtidigt yrkar jag avslag på den av Socialdemokraterna,
            Vänsterpartiet och Miljöpartiet inlämnade reservationen i ärendet.
          </note>
          <note xml:id="i-a5de8611ebee4b5a-2">
            Överläggningen var härmed avslutad.
          </note>
          <note xml:id="i-01a068350e58d634-0">
            7 § Oskäliga krav i börsers regelverk
          </note>
          <note xml:id="i-856bea726943c6d3-3">
            Föredrogs
          </note>
          <note xml:id="i-029beed36f8d40d0-0">
            Talmannen konstaterade att ingen talare var anmäld.
          </note>
          <note xml:id="i-a3f3f90590176615-0">
            8 § Säljstödjande finansiering
          </note>
          <note xml:id="i-856bea726943c6d3-4">
            Föredrogs
          </note>
          <note xml:id="i-029beed36f8d40d0-1">
            Talmannen konstaterade att ingen talare var anmäld.
          </note>
          <note xml:id="i-3745d8acbdce53ad-0">
            9 § Utvidgning av uppdrag för Vasallen AB och överlåtelse av
            aktierna i Kasernen Fastighetsaktiebolag
          </note>
          <note xml:id="i-856bea726943c6d3-5">
            Föredrogs
          </note>
          <note type="speaker" xml:id="i-7c9df84dd899e3bf-0">
            Anf. 70 AGNETA GILLE (s):
          </note>
          <u who="agneta_gille_fdd01f" xml:id="i-ec6e4bbdc668a0ff-0">
            <seg xml:id="i-285411d1cb7a6d97-0">
              Herr talman! I det här ärendet, betänkande FiU41, har vi socialdemokrater,
              Vänsterpartiet och Miljöpartiet en reservation med anledning av
              motiveringen. Vi har också ett särskilt yttrande kopplat till
              det.
            </seg>
            <seg xml:id="i-ebb9181a49fdf5bd-0">
              Jag vill inleda, herr talman, med att yrka bifall till vår motivreservation.
            </seg>
            <seg xml:id="i-f1e37ee4ce7191bf-0">
              Det är en reservation som jag ser som framtvingad av majoriteten.
              Jag tycker att vi hade kunnat hitta en möjlighet att vara eniga
              i detta betänkande. Jag tycker att det är onödigt från majoritetens
              sida att hantera ärendet på det här sättet.
            </seg>
            <seg xml:id="i-530fa7aa1f930530-0">
              Om jag ska göra en liknelse för dem som lyssnar kan jag säga
              att det är som att det finns en lillasyster eller lillebror som
              i alla lägen skyller ifrån sig på storasyskonen.
            </seg>
            <seg xml:id="i-d41b89f1c6ac4d05-0">
              I alla lägen står lillasyster där och säger att det är storasysters
              fel för att framhålla sig själv och sina förträffligheter. Hon
              vill inte ta ansvar för sina egna handlingar utan skyller i alla
              lägen ifrån sig.
            </seg>
            <seg xml:id="i-cb1ff605e2d1165d-0">
              Denna högerstyrda majoritet tar nämligen varje chans att lägga
              över skulden för vad som händer på den tidigare regeringen. Vad
              det än gäller skyller man ifrån sig.
            </seg>
            <seg xml:id="i-f855cbaf20564656-0">
              Klyftorna växer i dag. Ungdomsarbetslösheten växer. Utanförskapet
              växer. Statsskulden växer. Och inget av det här vill den nuvarande
              regeringen, den moderatledda regeringen, ta på sig. Inget av detta
              anser de att de har något ansvar för.
            </seg>
            <seg xml:id="i-255ff1984d50bc3c-0">
              Samma sak är det, herr talman, i det här ärendet om Kasernen
              och Riksrevisionens rapport.
            </seg>
            <seg xml:id="i-e8c33c387349dd4d-0">
              Den nuvarande moderatledda regeringen har inte agerat på något
              sätt eller vidtagit någon som helst åtgärd innan man nu överför
              Kasernen till Vasallen det tycker vi också är bra, och där är
              vi helt överens.
            </seg>
            <seg xml:id="i-832944b32b663bed-0">
              Anledningen till vår motivreservation är att vi, när vi har behandlat
              det här ärendet, hela tiden har haft med oss ett svar och ett
              underlag från näringsminister Maud Olofsson. Där säger hon att
              hon fullt ut har förtroende för styrelsen i Kasernen och den verkställande
              ledningen i Kasernen. Det är ett underlag i ärendet som fick vara
              med hela vägen ända fram till slutfasen av arbetet med betänkandet.
              Då skrivs det någonting annat.
            </seg>
            <seg xml:id="i-ee619fcf7f486d27-0">
              Maud Olofsson sade i svaret att hon inte avsåg att vidta några
              åtgärder i detta fall med anledning av vad Kasernen hade gjort
              utifrån Riksrevisionens rapport.
            </seg>
            <seg xml:id="i-390816556f494052-0">
              Kort därefter vaknar regeringen till liv och agerar genom att
              lägga över Kasernen i Vasallen. Nu är det problemet löst. Men
              jag vill ändå tydliggöra att det är alla regeringars ansvar att
              vara aktiva ägare. Med det yrkar jag bifall till vår motivreservation.
            </seg>
          </u>
          <note type="speaker" xml:id="i-4f29fcde526ff484-0">
            Anf. 71 STEFAN ATTEFALL (kd):
          </note>
          <u who="stefan_attefall_5bf196" next="cont" xml:id="i-67e80322c8ad7b8d-0"/>
          <note xml:id="i-f58b329a01c0211d-0">
            Herr talman! Jag vill inledningsvis passa på att yrka bifall
            till förslaget i betänkandet om Kasernen och Vasallen, FiU41.
          </note>
          <u who="stefan_attefall_5bf196" prev="cont" xml:id="i-14f43bbc6c07e016-0">
            <seg xml:id="i-4d95fae5522bec66-0">
              Kasernen är ett ganska litet statligt bolag som tillhandahåller
              bostäder för försvarsanställda. Också av det skälet är det klokt
              att, som regeringen nu föreslår, bolaget ska ingå i ett större
              sammanhang, i Vasallen. Men det är också klokt att det sker en
              förändring i strukturen.
            </seg>
            <seg xml:id="i-2609b21fb18c942e-0">
              Kasernen är ett bolag som har skötts dåligt under en följd av
              år. Riksrevisionen skriver att de har granskat bolaget under åren
              20002006 och att granskningen visar på stora brister. Det är en
              allvarlig kritik från Riksrevisionen när det gäller de år som
              granskats, 20002006.
            </seg>
            <seg xml:id="i-36366aba95288aa9-0">
              Det handlar om en dålig styrning från ägaren men också från styrelsens
              sida. Och det är en hel räcka med allvarlig kritik som riktas.
            </seg>
            <seg xml:id="i-e821f10074649b40-0">
              Det handlar om verkställande direktörens roll och bisysslor.
              Han har själv en rad olika engagemang i fastighetsbolag bredvid
              sitt vd-skap i ett statligt ägt fastighetsbolag.
            </seg>
            <seg xml:id="i-c460090f32c0262c-0">
              Det handlar om lokaler som vd äger och där Kasernen betalar 50
              procent av lokalkostnaden, trots att det numera, efter avveckling
              under en följd av år, handlar om fyra fastigheter och en bostadsrätt,
              medan vd:ns egna bolag är 16 till antalet. Ändå är lokalkostnaden
              fortfarande 50 procent för staten och 50 procent för hans privata
              bolag.
            </seg>
            <seg xml:id="i-94d8f7c4f90f5427-0">
              Det handlar, som sagt, om många bisysslor. Det handlar om en
              rad sådana här saker som påpekas i kritiken.
            </seg>
            <seg xml:id="i-a2beb9ba8c7ac0eb-0">
              Det handlar om bristfällig dokumentation. Man kan självklart
              diskutera hur omfattande en dokumentation ska vara i ett litet
              bolag, men det är helt uppenbart att dokumentationen i ett statligt
              ägt bolag bör vara bättre än vad den har varit i det här fallet.
            </seg>
            <seg xml:id="i-c59a28dd03c74fcd-0">
              Det handlar också om försäljning av en rad fastigheter och bostadsrätter.
              Det är 19 till antalet som har granskats av Riksrevisionen.
            </seg>
            <seg xml:id="i-9338aa8e9c51ebb0-0">
              Det handlar om fastigheter och bostadsrätter på Gotland, i Boden,
              på Östermalm i Helsingfors och i Sundbyberg i Helsingforss län.
            </seg>
            <seg xml:id="i-8d1621c6a447864b-0">
              Här kan vi se att i inget av fallen har mäklare använts. Inga
              oberoende värderingar har skett av fastigheterna eller bostadsrätterna.
              Det finns inte heller någon bra dokumentation. Den är mycket bristfällig.
            </seg>
            <seg xml:id="i-f9debd016288e0ba-0">
              Ibland har till och med anställda i vd:s dotterbolag fått köpa
              till priser som har ifrågasatts av Riksrevisionen. Det har varit
              under marknadspriser i de flesta fall, enligt Riksrevisionens
              bedömning.
            </seg>
            <seg xml:id="i-5f3a300d862ed1e9-0">
              Det finns också exempel på fastigheter som har köpts på Gotland,
              som har sålts till privata ägare, andra ägare, som en kort tid
              därefter sålt dem vidare med 1 miljon i ökad vinst.
            </seg>
            <seg xml:id="i-f07e68d025604b8b-0">
              Under åren 20002006, som den här revisionen omfattar, var Socialdemokraterna
              vid makten. Det kanske är en del av förklaringen till det märkliga
              tonläge som Agneta Gille uppvisar i sitt inlägg.
            </seg>
            <seg xml:id="i-7dcd22c29397888f-0">
              Frågan man måste ställa sig är vilket ansvar dåvarande näringsministrar
              tog för den verksamhet som har fått den här typen av kritik i
              Riksrevisionens granskning.
            </seg>
            <seg xml:id="i-33e955ac5efcc8fd-0">
              Under hela den här tiden har man haft en tjänsteman på Näringsdepartementet
              i styrelsen, ända sedan 1997. Och det har varit samma tjänsteman
              under en lång följd av år. Samma person har också haft förtroendet
              att vara den som är ansvarig på Näringsdepartementet för att granska
              bolaget Kasernen.
            </seg>
            <seg xml:id="i-2e5a8974f594721f-0">
              När bolaget försvarar sig i olika uttalanden klagar man på att
              Riksrevisionen kräver för mycket dokumentation. Men begär Riksrevisionen
              för mycket av ett statligt helägt aktiebolag? Nej, jag tycker
              inte riktigt det.
            </seg>
            <seg xml:id="i-6151ae582c1db1ca-0">
              Framför allt anlitar ju privatpersoner som vill sälja en fastighet
              eller en bostadsrätt oftast både en oberoende värderare och en
              mäklare, åtminstone den ena av dem.
            </seg>
            <seg xml:id="i-97a512630f0b7364-0">
              Här har man i stället valt att sköta det på egen hand trots att
              man säger att man har en liten personalstyrka som sköter verksamheten.
              Det tas inte till intäkt för att lägga ut försäljningarna på oberoende
              värderare, oberoende mäklare.
            </seg>
            <seg xml:id="i-ff5e6c2d7dd7067a-0">
              Är man förvaltare av ett statligt bolag ska man vara extra mån
              om trovärdigheten i det man gör. Jag ställer faktiskt högre krav
              på ett statligt bolag än vad jag ställer på privatpersoner som
              säljer sina villor eller bostadsrätter.
            </seg>
            <seg xml:id="i-608dbbab78750377-0">
              I det här fallet kan man faktiskt säga att det är motsatsen.
              Styrelse, vd och regering har under de här åren ett ansvar för
              att sköta företaget.
            </seg>
            <seg xml:id="i-5d88b936effe6105-0">
              Det är uppenbart att man inte har gjort det på ett tillfredsställande
              sätt. Jag skulle helt enkelt vilja uppmana alla berörda: Låt fastighetsbolaget
              Kasernen vara ett varnande exempel för framtiden!
            </seg>
            <seg xml:id="i-4c3b75e9be5d301d-0">
              Socialdemokraternas reservation är en klagolåt om att vi inte
              har tagit med alla uppgifter som man kan ta med. Vi klagar lite
              för mycket, tycker de, på den socialdemokratiska regeringstiden.
              Jag vet inte vem man ska klaga på om det inte är på dem som har
              haft ansvaret för verksamheten under den granskade perioden. Det
              är ganska rimligt.
            </seg>
            <seg xml:id="i-969b7bdf3b0aac41-0">
              Man kan tycka att nuvarande regering hade kunnat agera ännu snabbare
              i den här frågan, men huvudorsaken till att det är dålig styrning,
              en dåligt skött verksamhet, måste finnas hos dem som är satta
              att vara ägare och förvaltare av bolaget under de år som granskningen
              omfattar. Agneta Gille måste svara på frågan: Vem har ansvaret
              om inte dåvarande regering? Det är en socialdemokratisk regering
              som talar högt, vitt och brett om vikten av statligt ägande och
              om att staten är en så bra ägare.
            </seg>
            <seg xml:id="i-32378396a6016db5-0">
              Därför blir också den socialdemokratiska reservationen något
              märklig i sammanhanget. Stå i stället för att ni har misskött
              det här bolaget under de åren och för att de personer som har
              haft det yttersta ansvaret inte har skött sin uppgift! Det skulle
              vara mer hedervärt i sammanhanget.
            </seg>
          </u>
          <note xml:id="i-0e20b22c62e714a3-0">
            Åren 19982002 var Björn Rosengren, socialdemokrat, näringsminister.
            Leif Pagrotsky var näringsminister 20022004. Och Thomas Östros,
            vice ordförande i finansutskottet, var näringsminister 20042006.
          </note>
          <note type="speaker" xml:id="i-951b8ee735417eac-0">
            Anf. 72 AGNETA GILLE (s) replik:
          </note>
          <u who="agneta_gille_fdd01f" xml:id="i-ec6e4bbdc668a0ff-1">
            <seg xml:id="i-865201834bce21bf-0">
              Herr talman! Hedervärt eller inte skulle jag ändå vilja säga
              Stefan Attefall att vi är överens i mångt och mycket om hur bolaget
              har skötts. Det har vi diskuterat i utskottet. Vi har haft de
              utfrågningar som vi har haft.
            </seg>
            <seg xml:id="i-efdbcf673d3d308f-0">
              Vi säger att det här inte alls ser bra ut. Det är ett fel som
              har gjorts. Ett fel är begånget. Styrelsen i Kasernen har varit
              alldeles för flat. Men det är inte det reservationen handlar om,
              skulle jag vilja upplysa Stefan Attefall om.
            </seg>
            <seg xml:id="i-7376216e3835d771-0">
              Jag skulle vilja att Stefan Attefall förtydligade sitt uttalande.
              I Riksrevisionens rapport framgår det att man har granskat de
              försäljningar som genomfördes 20002006. Det stämmer. Men arbetet
              i övrigt, är det bara fram till 2006? Här finns det uppgifter
              om att den utbetalning som har gjorts till staten är fram till
              2007. Så var har Stefan Attefall läst att det för Kasernen är
              begränsat till de åren? Det finns delar i det som jag har funderingar
              om.
            </seg>
            <seg xml:id="i-c8b0efb797f3a4c1-0">
              Reservationen gäller Maud Olofsson som tog över som näringsminister.
              Hon har i ett skriftligt svar gett besked om hur hon har sett
              på det här. Hon skriver att hon har fullt förtroende för att styrelsen
              och den verkställande ledningen i Kasernen tar sitt fulla ansvar
              och bedriver sin verksamhet på bästa sätt. Jag avser inte att
              vidta några åtgärder i detta fall, skriver Maud Olofsson.
            </seg>
            <seg xml:id="i-0cd4076d0d424a42-0">
              Det begärde vi att få med i det betänkande som vi har diskuterat
              här i dag. I övrigt är vi överens om att det har varit ett misskött
              bolag, att man har gjort övertramp i Kasernen.
            </seg>
          </u>
          <note type="speaker" xml:id="i-3ee3acb664962809-0">
            Anf. 73 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-1fdfd961e6aba98d-0">
            <seg xml:id="i-6280f3707d562128-0">
              Herr talman! Maud Olofsson säger att hon utgår från att den verkställande
              ledningen i Kasernen tar sitt fulla ansvar. Hon har lagt fram
              ett förslag om att förändra strukturen för Kasernen så att det
              uppgår i ett större bolag och får en större struktur. Förhoppningsvis
              kommer det att vara helt nya människor som sköter verksamheten.
              Det ska bli mycket intressant att få se detta, men det utgår jag
              från.
            </seg>
            <seg xml:id="i-c901a5bfe9019dd5-0">
              Det gör att vi har löst de problem som Riksrevisionen har pekat
              på för framtiden. Men när det gäller ansvaret bakåt i tiden har
              det framför allt varit under en socialdemokratisk regeringsperiod.
              En ny regering kan inte ta tag i alla problem som ligger på bordet
              på en gång, men det har skett en omfattande genomgång av de statliga
              bolagen under den här regeringens första tid vid makten. Det sker
              en fortlöpande genomgång av bolagen.
            </seg>
            <seg xml:id="i-532afeeeef7ee9ec-0">
              Jag tycker också att man kunde ha varit ännu mer aktiv och ännu
              snabbare med att hantera den här frågan. Men det är inte någon
              stor verksamhet. Det är inte de största ekonomiska värdena som
              står på spel här. Men det är en principiellt intressant kritik
              som riktas mot hur passivt, svagt och illa man har skött sitt
              ägaruppdrag under den socialdemokratiska regeringstiden.
            </seg>
            <seg xml:id="i-57ae8f24b5ef2956-0">
              Det yttersta ansvaret för detta har Björn Rosengren, Leif Pagrotsky
              och Thomas Östros. Det kanske hade varit lämpligare att citera
              vad de har att säga om detta i reservationen i stället för att
              rikta kritik mot att vi nu säger att det här har varit dåligt
              skött och att vi måste få en bättre ordning för framtiden. Vi
              noterar med tacksamhet att nu ingår Kasernen i ett bättre sammanhang.
            </seg>
            <seg xml:id="i-dbc3b36b4bb6ac26-0">
              Jag personligen skulle vilja lägga till: Låt skötseln av Kasernen
              vara ett varnande exempel på dålig statlig styrning av bolag!
            </seg>
          </u>
          <note type="speaker" xml:id="i-a0df19c27de5a45e-0">
            Anf. 74 AGNETA GILLE (s) replik:
          </note>
          <u who="agneta_gille_fdd01f" xml:id="i-ec6e4bbdc668a0ff-2">
            <seg xml:id="i-aea3837b1ccfba75-0">
              Herr talman! Jag skulle vilja ha ett svar av Stefan Attefall
              om begränsningen av tiden för Riksrevisionens rapport. Det framgår
              att det är försäljning av fastigheter fram till 2006. Men för
              hela den utredning som Riksrevisionen har gjort skulle jag vilja
              ha ett svar på vilken tid den omfattar.
            </seg>
            <seg xml:id="i-8d4a366b4518ea5c-0">
              Det är helt rätt att Riksrevisionen påvisar bristande ägarstyrning.
              I rapporten tycker de att det behöver intensifieras ytterligare
              i Regeringskansliet med de åtgärder som har iscensatts så här
              långt.
            </seg>
            <seg xml:id="i-21d65a3660a38548-0">
              Vi löser problemet med Kasernen i och med att det går upp i Vasallen,
              men de två senaste åren hade det kunnat ske mycket mer. Det är
              anmärkningsvärt att majoriteten i dag inte vill ta med det i betänkandet
              som vi har begärt.
            </seg>
            <seg xml:id="i-c93b90178ed65623-0">
              Det är det som motivreservationen handlar om, att få fram att
              Maud Olofsson har haft samma ståndpunkt som Leif Pagrotsky och
              Thomas Östros tidigare. Maud Olofsson har fortsatt det kontinuerligt
              utan att ha vidtagit några som helst åtgärder. Vi har skriftligt
              underlag på det. Det är vår begäran att kunna få med det i betänkandet.
              Det är mycket enkelt.
            </seg>
          </u>
          <note type="speaker" xml:id="i-a0504e5000b2a3b2-0">
            Anf. 75 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-1fdfd961e6aba98d-1">
            <seg xml:id="i-aeb87ced343a3778-0">
              Herr talman! Jag konstaterar att Maud Olofsson i alla fall har
              agerat. Det är mer än jag kan säga om den förra regeringen. Rapporten
              daterades 2008. Det är klart att rapporten har skrivits före det.
              Det innebär att under 2007 kunde den nuvarande regeringen ha agerat
              snabbare för att städa upp i den dåliga styrning som varit under
              de gångna åren.
            </seg>
            <seg xml:id="i-d09bf3e7cd37e7cf-0">
              Det kan jag hålla med om. Det innebär inte att för att man inte
              har varit tillräckligt snabb, enligt min och kanske din uppfattning,
              blir ansvaret för hur det har skötts mindre. Det har skötts dåligt
              under de sex åren av en regering som dessutom talar sig varm vitt
              och brett om vikten av statligt ägande. Man gör sig stolt över
              hur duktig man är på att förvalta statlig egendom och klagar på
              dem som vill avveckla statliga företag.
            </seg>
            <seg xml:id="i-ae92aba23ce93234-0">
              Den kritiken framstår som lite märklig i sammanhanget. När det
              gäller de stora ekonomiska värden som det har handlat om, miljontals
              kronor, var det under 20002006. Rapporten presenterades, som sagt
              var, under 2008. Exakt vilka datum man har haft för kraven på
              dokumentation exempelvis vet jag inte, men det kan vara under
              hela den här perioden.
            </seg>
            <seg xml:id="i-888bf1f66c3ae6fe-0">
              Jag konstaterar bara att bolaget har haft en dålig styrning,
              ett dåligt skött ägande. Riksrevisionen har riktat skarp kritik
              mot detta. Vi har löst det för framtiden, men ansvaret för bolagets
              skötsel vilar på den dåvarande socialdemokratiska regeringen.
            </seg>
          </u>
          <note type="speaker" xml:id="i-7b1dd008ce90e54f-0">
            Anf. 76 ANN-CHARLOTTE HAMMAR JOHNSSON (m):
          </note>
          <u who="peter_johnsson_75487f" next="cont" xml:id="i-982173ef2b7ebe16-0">
            <seg xml:id="i-c37a0306f12a5edd-0">
              Herr talman! Vasallen AB, som detta ärende handlar om, ägs av
              staten. Det bildades 1997 sedan riksdagen beslutat att skapa ett
              aktiebolag med syfte att äga eller tillfälligt inneha de av Försvarsmakten
              nedlagda försvarsfastigheterna. Vasallen är ett svenskt fastighetsutvecklingsbolag
              som omvandlar och utvecklar nedlagda regementen och andra försvarsfastigheter
              och hyr ut till nya verksamheter.
            </seg>
          </u>
          <note xml:id="i-e947dd276be1a827-0">
            Vasallen har förvärvat sammanlagt 24 före detta försvarsanläggningar
            från Kiruna i norr till Ystad i söder. Av dessa var vid årsskiftet
            14 anläggningar omvandlade och sålda. Vasallen har bland annat
            utvecklat Jägarskolan i Kiruna, Dalregementet i Falun och Garnisonen
            i Linköping.
          </note>
          <u who="peter_johnsson_75487f" prev="cont" xml:id="i-387e1755bd4b1222-0">
            <seg xml:id="i-d3aea5ece3854d3a-0">
              Då världen är föränderlig och försvaret inte ser ut som det gjorde
              förr påbörjade Vasallen AB en försäljning av fastighetsinnehavet
              som helhet 2008.
            </seg>
            <seg xml:id="i-2d32d6fb049d3345-0">
              Som vi alla vet kom finansoron, och den medförde att lämnade
              anbud inte uppnådde acceptabel nivå. Det var klokt att då inte
              sälja utan i stället tänka om och använda den kunskap och erfarenhet
              som finns för att i dagsläget använda bolaget till det de är bra
              på, nämligen att hjälpa staten vid avyttring av statligt ägda
              fastigheter och statligt ägda bolag som av olika skäl bör avyttras.
            </seg>
            <seg xml:id="i-2e3deb164017af85-0">
              I detta läge står vi här i kammaren för att i stället bevilja
              Vasallen ett utvidgat uppdrag, även om tidigare riksdagsbeslut
              om avveckling ligger kvar för framtiden. I nuläget ska Vasallen
              på kommersiella villkor kunna göra kompletterande förvärv och
              utvecklas för att senare sälja fastigheterna.
            </seg>
            <seg xml:id="i-9d801849a6a01d06-0">
              Herr talman! I detta ärende vill vi inte bara utöka Vasallens
              verksamhet utan vi talar om överlåtelse av aktier i bolaget Kasernen
              Fastighetsaktiebolag till Vasallen AB.
            </seg>
            <seg xml:id="i-e20ff84fa146c809-0">
              Anledningen är att de statliga värdena av Kasernens fastighetsinnehav
              bättre anses kunna tas till vara av ett bolag som ägnat sig åt
              denna typ av verksamhet under en längre tid och i större omfattning.
            </seg>
            <seg xml:id="i-ba9822ac20b082cf-0">
              Kasernen Fastighetsaktiebolag är ett av statens mindre bolag
              sett till antalet anställda och omsättning.
            </seg>
            <seg xml:id="i-7471967466955169-0">
              Ärendet har dock kommit att bli en större fråga för utskottet
              som ska ta ställning till Riksrevisionens granskning av Kasernens
              försäljningar. Av de genomförda försäljningarna mellan åren 2002
              och 2006 har 19 varit föremål för Riksrevisionens granskning.
              Riksrevisionen konstaterar att styrningen varit bristfällig och
              att regeringen brustit i sin roll som aktieägare. Därmed kommer
              ärendet att hamna i en diskussion som rör övergripande principiellt
              viktiga ägarfrågor. Det handlar om ägarstyrningen.
            </seg>
            <seg xml:id="i-5a750392cccb0c50-0">
              Riksrevisionen är tydlig på fyra punkter som regeringen i sin
              roll som ägarförvaltare har att säkerställa. Det är att Kasernens
              styrelse tar ett aktivt ansvar för bolagets bästa, att anpassa
              Kasernens verksamhetsmål så att försäljning av fastigheter och
              bostadsrätter ingår, att se över Kasernens ekonomiska mål med
              hänsyn till de nuvarande förutsättningarna samt att utarbeta riktlinjer
              om bisysslor för ledande befattningshavare i statliga bolag.
            </seg>
            <seg xml:id="i-5ba0176ead64992f-0">
              Samtidigt konstaterar Riksrevisionen att det pågår ett utvecklingsarbete
              inom Regeringskansliet för att förbättra styrning och uppföljning
              av de statliga bolagen. Vidare skriver man att detta arbete behöver
              intensifieras ytterligare. Jag delar den uppfattningen.
            </seg>
            <seg xml:id="i-4f89852af797cd9d-0">
              Styrning av företag ska präglas av tydlighet, öppenhet och transparens.
              Det är dock en knivig gräns mellan att vara öppen och att verka
              på konkurrensutsatta marknader som man gör i en offentlig förvaltning.
              Det svåra ligger i att öppenhetens baksida är att värna skattebetalarnas
              tillgångar och att hålla företagssekretessen.
            </seg>
            <seg xml:id="i-d5c114e38802cc67-0">
              Kritiken som riktats av Riksrevisionen måste tas på allvar och
              anses vara befogad. Den resa vi gjort under våren där ämnet diskuterats
              med såväl Riksrevisionen som Näringsdepartementet har lett till
              att vi nu till slut kan se en åtgärd.
            </seg>
            <seg xml:id="i-6c57cfe9ec4cb15e-0">
              I dag har vi att ta ställning till att låta Kasernen uppgå i
              ett större bolag. Det innebär i princip att Kasernen avvecklas
              och därmed under Vasallens ledning får en ny styrelse med en ny
              struktur som dotterbolag. Därmed åtgärdas också den kritik som
              Riksrevisionen framfört.
            </seg>
          </u>
          <note xml:id="i-29cd7bf8b192163c-0">
            Därmed yrkar jag bifall till förslagen i betänkandet.
          </note>
          <note type="speaker" xml:id="i-14c9737a4853b414-0">
            Anf. 77 ROGER TIEFENSEE (c):
          </note>
          <u who="roger_tiefensee_509485" xml:id="i-9aa3372c9cb081ac-0">
            <seg xml:id="i-5285f545eefe67cd-0">
              Herr talman! Det ärende vi diskuterar nu, utvidgning av uppdrag
              för Vasallen AB och överlåtelse av aktierna i Kasernen Fastighetsaktiebolag,
              innehåller flera dimensioner. Det är den riksrevisionsgranskning
              och kritik som Stefan Attefall har redogjort för tidigare i debatten.
              I botten finns också regeringens och Näringsdepartementets genomgång
              av de statliga bolagen. Det är en genomgång som syftar till att
              pröva skälen för fortsatt statligt ägande. Efter den genomgången
              har regeringen gjort bedömningen att det inte längre finns skäl
              för staten att äga Kasernen.
            </seg>
            <seg xml:id="i-9030c364b2057dc8-0">
              Man har då beslutat att samtliga aktier i Kasernen överlåts till
              Vasallen där det sedan tidigare finns ett riksdagsbeslut på att
              det statliga ägandet successivt ska avvecklas.
            </seg>
            <seg xml:id="i-81b9181895bdca72-0">
              Regeringens bedömning är att syftet med Kasernen och det värde
              som finns i det bolaget bättre kan tas till vara i ett större
              fastighetsbolag som har erfarenhet av att både anpassa och avyttra
              fastigheter.
            </seg>
            <seg xml:id="i-d034b8674861cffe-0">
              När Kasernen på det här sättet uppgår i ett större sammanhang
              hanteras de brister som Riksrevisionen pekar på i sin granskning.
            </seg>
            <seg xml:id="i-ee71dfabfc1d943f-0">
              Herr talman! Det är väl bra att med ett beslut åtgärda flera
              problem, att så att säga slå två flugor i en smäll. Därför blir
              jag inte riktigt klok på Socialdemokraternas hållning i den här
              frågan. Vad jag vet är Socialdemokraterna inte benägna att göra
              någon systematisk genomgång av det statliga ägandet och pröva
              skälen för statligt ägande. Utan den genomgången hade man inte
              kommit fram till att man skulle föra över aktierna till Vasallen.
            </seg>
            <seg xml:id="i-a91f0137d83b8ddc-0">
              När alliansen gör detta är det bra. Då är vi fullt eniga i utskottet.
            </seg>
            <seg xml:id="i-e999ebb49c4dcabc-0">
              Nu åtgärdar vi de brister som Riksrevisionen pekar på genom att
              låta Kasernen uppgå i ett större sammanhang brister som uppkommit
              under den tidigare socialdemokratiska regeringens tid. Det tycker
              Socialdemokraterna är bra. Men när vi gör det i ett sammanhang
              slår två flugor i en smäll är det inte bra.
            </seg>
            <seg xml:id="i-6a19ba2b85f3b9e4-0">
              Frågan är hur en socialdemokratisk regering hade gjort. Hur hade
              man hanterat frågan? I grund och botten hade man inte haft den
              här systematiska genomgången och kommit fram till att Kasernen
              ska avvecklas. Det är den grundfråga som behöver besvaras i debatten.
            </seg>
            <seg xml:id="i-afefdcac9340ddfa-0">
              För övrigt yrkar jag bifall till utskottsmajoritetens förslag.
            </seg>
          </u>
          <note xml:id="i-a5de8611ebee4b5a-3">
            Överläggningen var härmed avslutad.
          </note>
          <note xml:id="i-f19f6f5d2e0ba142-0">
            10 § Revisionsutskott m.m. genomförande av 2006 års revisorsdirektiv
          </note>
          <note xml:id="i-856bea726943c6d3-6">
            Föredrogs
          </note>
          <note xml:id="i-029beed36f8d40d0-2">
            Talmannen konstaterade att ingen talare var anmäld.
          </note>
          <note xml:id="i-d6f8d7226c38e479-0">
            11 § Ändring i lagen om energideklaration för byggnader
          </note>
          <note xml:id="i-856bea726943c6d3-7">
            Föredrogs
          </note>
          <note xml:id="i-029beed36f8d40d0-3">
            Talmannen konstaterade att ingen talare var anmäld.
          </note>
          <note xml:id="i-42d4c34530182a65-0">
            12 § Bordläggning
          </note>
          <note xml:id="i-21d5201b793f36c1-0">
            Anmäldes och bordlades
          </note>
          <note xml:id="i-f70ea915c5e8a541-0">
            13 § Anmälan om skriftligt svar på fråga
          </note>
          <note xml:id="i-9949c258185d13d1-0">
            Anmäldes att skriftligt svar på följande fråga inkommit
          </note>
          <note xml:id="i-db7ee1279801f5db-0">
            den 15 maj
          </note>
          <note xml:id="i-c47a3cc1c3a6b03d-0">
            Mats Pertoft
          </note>
          <note xml:id="i-b1e719d4fe32a8bc-0">
            Svaret redovisas i bilaga som fogats till riksdagens snabbprotokoll
            tisdagen den 26 maj.
          </note>
          <note xml:id="i-8b61ce24a7329e02-0">
            14 § Kammaren åtskildes kl. 15.36.
          </note>
          <note xml:id="i-a00c4cc5ca46f243-0">
            Förhandlingarna leddes
          </note>
          <note xml:id="i-6c97c67aac26d845-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
