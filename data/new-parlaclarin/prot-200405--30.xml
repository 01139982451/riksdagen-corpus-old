<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--30</head>
          <docDate when="2004-01-01">2004-01-01</docDate>
        </div>
      </front>
      <body>
        <div>
          <note xml:id="i-6e8754b7a256cde5-0">
            ﻿
          </note>
          <note xml:id="i-d6820cdb368ae191-0">
            Riksdagens protokoll
          </note>
          <note xml:id="i-57d9bbfaa3a10a95-0">
            2004/05:30
          </note>
          <note xml:id="i-17f3b18382fece27-0">
            Tisdagen den 16 november
          </note>
          <note xml:id="i-d379b9e5b9b0c89b-0">
            Kl. 13:30 - 20:14
          </note>
          <note xml:id="i-f85e3c04e9c10c9d-0">
            1 § Justering av protokoll
          </note>
          <note xml:id="i-6c09a886eb1ad10c-0">
            Justerades protokollet för den 10 november.
          </note>
          <note xml:id="i-afda8a7a347e7384-0">
            2 § Svar på interpellation 2004/05:76 om fortsatt kalkbrytning
            på Gotland
          </note>
          <note type="speaker" xml:id="i-8057472bf7d159ea-0">
            Anf. 1 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-0">
            <seg xml:id="i-0b60362fa3a89b4f-0">
              Herr talman! Marietta de Pourbaix-Lundin har frågat mig om jag
              avser att verka för att ompröva regeringens beslut att avsätta
              55 hektar av Cementas mark på Filehajdar till ett så kallat Natura
              2000-område och vilka åtgärder jag avser att vidta för att kalkbrytningen
              ska kunna ske även i framtiden på Cementas mark på Filehajdar.
            </seg>
            <seg xml:id="i-bb26683a906d092b-0">
              Låt mig först belysa bakgrunden för beslutet om att avsätta Natura
              2000-området Filehajdar. Sverige består biogeografiskt av tre
              regioner: alpin, boreal samt kontinental region. Regeringen har
              för dessa regioner vid flera tillfällen tagit beslut om att till
              EU-kommissionen föreslå områden till nätverket Natura 2000 enligt
              art- och habitatdirektivet. Dessa beslut är baserade på underlag
              från våra länsstyrelser och Naturvårdsverket. I habitatdirektivet
              klargörs att varje medlemsland är skyldigt att peka ut de bäst
              lämpade områdena till Naturanätverket, på basis av allt tillgängligt
              vetenskapligt underlag. I direktivets bil. 3 finns kriterier som
              länsstyrelserna använt sig av för att ta fram förslag på områden
              till Natura 2000. Efter regeringens beslut har sedan kommissionen
              utvärderat bidragen inom de olika biogeografiska regionerna med
              hänsyn till arter och naturtyper.
            </seg>
            <seg xml:id="i-36b9980a35eceb99-0">
              Området Filehajdar på Gotland är den största enskilda lokalen
              för nipsippa i Sverige. På det sista utvärderingsmötet för boreal
              region identifierade kommissionen en brist för bland annat områden
              med nipsippslokaler i denna region. Kommissionen ansåg att det
              sedan tidigare föreslagna Natura 2000-området inte var tillräckligt
              stort för att en gynnsam bevarandestatus för nipsippa skulle kunna
              behållas. Regeringen begärde då in ett fördjupat kunskapsunderlag
              från länsstyrelsen på Gotland i form av en inventering av nipsipporna
              i hela Filehajdarområdet, inte bara det område som sedan kom att
              föreslås. Regeringen begärde vidare att länsstyrelsen, utifrån
              inventeringsresultaten, skulle föreslå ett utökat område för nipsippa.
              Samtidigt gjordes i annan regi en inventering av övriga nipsippslokaler
              på Gotland. Det sammanlagda resultatet av dessa inventeringar
              visar att 98 % av alla nipsippor på Gotland finns inom Filehajdarområdet.
              Av dessa 98 % finns över hälften i det av länsstyrelsen föreslagna
              utökade Natura 2000-området. Mot denna bakgrund beslutade regeringen
              i augusti 2004 att föreslå det utökade området till kommissionen.
              Just nu pågår en bilateral process med kommissionen för att fastställa
              Sveriges bidrag till den boreala listan av områden. Jag har inte
              för avsikt att verka för att regeringen ska ompröva beslutet om
              det utökade Natura 2000-området Filehajdar.
            </seg>
            <seg xml:id="i-e124af953648f0b8-0">
              Jag vill dock framhålla att det förhållandet att regeringen föreslagit
              ett område till nätverket Natura 2000 inte innebär att nuvarande
              industriell verksamhet i närheten av Natura 2000-området är förbjuden.
            </seg>
            <seg xml:id="i-8da166add64f1efb-0">
              Allmänt kan sägas att utvidgning av en befintlig industrianläggning
              kan bli föremål för prövning enligt bland annat miljöbalken samt
              plan- och bygglagen. Prövningens omfattning och karaktär varierar
              beroende på utformningen av den enskilda anläggningen. Om Cementa
              har för avsikt att i framtiden utvidga verksamheten vid Filehajdar
              måste denna utvidgning prövas enligt gällande lagstiftning. I
              ett Natura 2000-område får verksamheter påbörjas och åtgärder
              vidtas först efter det att man har förvissat sig om att bevarandet
              av arterna och livsmiljöerna inte äventyras. Om en verksamhet
              eller åtgärd kan antas på ett betydande sätt påverka miljön i
              ett sådant område måste, enligt miljöbalkens regler, ett tillstånd
              sökas. Tillstånd får lämnas av berörd länsstyrelse om bevarandet
              av den berörda arten eller livsmiljön inte skadas eller störs.
              Under vissa angivna förutsättningar får dock även en sådan verksamhet
              eller åtgärd tillåtas. I så fall krävs att regeringen prövar frågan.
            </seg>
            <seg xml:id="i-56c9f16d6f286722-0">
              Enligt uppgifter från Cementa räcker fyndigheten inom nuvarande
              ramområde i 20 år. För nästa ramområde, vilket beräknas beröra
              Natura 2000-området, planeras ansökan efter år 2021.
            </seg>
            <seg xml:id="i-6a94a7c7f9e8007c-0">
              Jag ser mycket positivt på de initiativ som Cementa tar för att
              förbättra möjligheterna för nipsipporna i Filehajdarområdet. Dessa
              initiativ kan leda till att vi får ännu starkare bestånd av nipsippa
              i framtiden. Ett förstärkt bestånd ökar rimligtvis flexibiliteten
              i samband med eventuell framtida tillståndsprövning som rör nipsippa!
            </seg>
          </u>
          <note xml:id="i-76225350cd9ccf04-0">
            Anf. 2 TALMANNEN:
          </note>
          <note xml:id="i-b39968cc690e5723-0">
            In the gallery we have visitors from Kenya. Ladies and gentlemen!
            Welcome. We hope that you will have an interesting visit at the
            Swedish Parliament.
          </note>
          <note type="speaker" xml:id="i-ae2332e6a7b868b1-0">
            Anf. 3 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-3f100cfbfea514da-0">
            <seg xml:id="i-54c777830015f58c-0">
              Herr talman! På Filehajdar vid Slite på Gotland bryts kalk för
              att användas för framställning av cement. Regeringen beslutade
              i augusti i år att avsätta 55 hektar av Cementas mark till ett
              naturreservat, ett så kallat Natura 2000-område. Syftet är att
              kunna rädda nipsippan. Detta beslut omöjliggör brytning av kalk
              i framtiden på det området. Regeringen tog beslutet trots att
              Cementa presenterat ett förslag som skulle göra det möjligt att
              både bevara nipsippan och fortsätta bryta kalk.
            </seg>
            <seg xml:id="i-fba88c5c663fc9e9-0">
              Jag tog upp denna fråga på en frågestund i oktober i år, och
              jag tyckte mig ana en öppning i miljöministerns svar. Det är därför
              jag har framställt denna interpellation. Jag måste säga att jag
              blev besviken eftersom jag inte tycker att det finns någon öppning
              längre. Jag frågade om regeringen vill ompröva sitt tidigare beslut
              att avsätta 55 hektar. På den frågan får jag ett klart nej.
            </seg>
            <seg xml:id="i-e819c02ff970d600-0">
              Min andra fråga handlar om vilka åtgärder som ska vidtas för
              att kalkbrytning ska kunna ske även i framtiden på Cementas mark
              på Filehajdar. Jag har fått ett långt och lite halvt vilseledande
              svar. Miljöministern ger sken av att man nog kommer att kunna
              bryta även på det område som är avsatt för Natura 2000-område.
              Så kommer inte att bli fallet. Det är vi nog båda två ganska överens
              om. Därför är svaret vilseledande.
            </seg>
            <seg xml:id="i-5ddf86b67b2998be-0">
              Vid regeringens sammanträde i augusti kan jag konstatera att
              miljöministern hade miljöglasögonen på sig. Det är väl i sin ordning
              att miljöministern har miljöglasögonen på sig. Men att hela regeringen,
              inklusive näringsministern, sitter med miljöglasögonen på sig
              när detta beslut ska fattas är anmärkningsvärt. Det betyder att
              hela den socialdemokratiska regeringen är i total avsaknad av
              att kunna föreställa sig vilka förutsättningar och villkor näringslivet
              har i Sverige.
            </seg>
            <seg xml:id="i-7381f9926dca7294-0">
              Nu pratar vi om Cementa, som är ett internationellt företag som
              lever på en konkurrensutsatt marknad. Cementa behöver långsiktighet
              för att våga investera. De investeringar som görs i dag är investeringar
              som bär frukt om 20 år, det vill säga när de skulle behöva börja
              bryta det område som de inte kommer att kunna bryta. Det verkar
              regeringen ha svårt att förstå. Varför ska Cementa stanna kvar
              i Sverige och på Gotland över huvud taget?
            </seg>
            <seg xml:id="i-57e4d3f216a3e9c0-0">
              Cementa erbjöd sig att försöka se till att nipsippan skulle kunna
              finnas kvar och att man skulle kunna bryta kalk ändå. Man erbjöd
              sig att försöka så nipsippa lite längre bort. Man erbjöd sig att
              transplantera nipsippa, det vill säga försöka flytta hela jordlager
              med nipsippa. Man hade många experter som tittade på detta, och
              man presenterade förslag för regeringen men regeringen nappade
              inte. Nu tror regeringen naivt att detta ska Cementa göra ändå
              fastän regeringen redan har fattat beslut om att ta 55 hektar
              av Cementas mark.
            </seg>
            <seg xml:id="i-1b996b8bf5dcaa28-0">
              Min fråga till miljöministern blir igen: Varför sätter regeringen
              nipsippan mot kalkbrytning? Nipsippan är en väldigt vacker blomma.
              Jag gillar vilda blommor. Men man behöver inte sätta dem mot varandra,
              nipsippa mot kalkbrytning, när man skulle kunna få bådeoch.
            </seg>
            <seg xml:id="i-1601648c3683411e-0">
              Det är en paradox för mig hur regeringen kan ha hamnat i den
              sitsen när man kunde ha fått både nipsippan bevarad och fortsatt
              kalkbrytning på Gotland, på Filehajdar i Slite. Varför, miljöministern,
              hamnar man i denna situation?
            </seg>
          </u>
          <note type="speaker" xml:id="i-d09a0e234c25376a-0">
            Anf. 4 LILIAN VIRGIN (s):
          </note>
          <u who="lilian_virgin_1b7dce" xml:id="i-a74d7f9dd5a377bd-0">
            <seg xml:id="i-e2d078b3ab878865-0">
              Herr talman! Jag ville gärna delta i den här debatten då jag
              har följt handläggningen på nära håll. Jag tycker att interpellanten
              inte riktigt har förstått vad som har gjorts för att behålla en
              fortsatt kalkbrytning på Gotland och vad som är möjligt att göra.
            </seg>
            <seg xml:id="i-c0ceda90d1ec6224-0">
              Vi riksdagsledamöter från Gotland har fortlöpande kontakt med
              Cementa. Vi hade första träffen den 21 november i fjol det är
              alltså en lång process. Vår inställning är att det ska vara möjligt
              att trygga råvaruförsörjningen och att satsa på en långsiktig
              utveckling av verksamheten i Slite. Samma uppfattning har Gotlands
              kommun. De talar om hur viktigt det är att bevara arbetstillfällena.
            </seg>
            <seg xml:id="i-31cbae49df0ef113-0">
              Filehajdar är strategiskt viktigt för Cementa, för Gotland och
              för Sverige, och de arbetstillfällen som Cementa tillför Gotland
              vill vi behålla. Vi tror dock inte att det hjälper om regeringen
              omprövar beslutet att avsätta 55 hektar av Cementas mark på Filehajdar
              till Natura 2000-område. Vi ser i stället att det finns andra
              möjligheter som både tar till vara en fortsatt trygg råvaruförsörjning
              för Cementa och bevarar den vackra blomman nipsippa.
            </seg>
            <seg xml:id="i-50a869c674999035-0">
              Marken kommer att bli aktuell för ett nytt ramområde tidigast
              om 20 år. Det finns en oro från Cementas sida att Natura 2000-området
              hotar Cementas långsiktiga förutsättningar att bedriva verksamhet.
              Under den tid som ärendet har beretts har området tillfälligt
              plockats bort från listan över tänkta Natura 2000-områden, detta
              för att göra en ny inventering av beståndet. Inventeringen visade
              att beståndet av nipsippa är mycket stort. Cementa, likaväl som
              många andra, ser det som viktigt att skydda denna unika flora
              och vill också försöka medverka till det. Man har försökt hitta
              lösningar som tillgodoser båda intressena och har gjort en utredning
              som visar att det är möjligt att säkerställa beståndet av nipsippa.
              Man är också beredd att under en försöksperiod pröva förnyelse-
              och bevarandeåtgärder för att säkra beståndet.
            </seg>
            <seg xml:id="i-738c7b1112a3c07a-0">
              Jag anser att det på intet sätt är avgjort att brytningen på
              Filehajdar kommer att upphöra. Anledningen till att jag kan säga
              så är att när Cementa ansöker om täkttillstånd för fortsatt brytning
              och utökat ramområde ska en bedömning göras och olika intressen
              vägas mot varandra. Om Cementa har medverkat till att hitta lösningar
              för att säkerställa beståndet, kanske att flytta nipsipporna till
              ett annat område, läggs också detta i vågskålen.
            </seg>
            <seg xml:id="i-a3b839c2e41fce51-0">
              Ett annat intresse som läggs i vågskålen är att området utpekas
              som ett riksintresse för råvaruförsörjning enligt Sveriges geologiska
              undersökning. SGU anser att ett tryggande av Cementas råvarutillgång
              på lång sikt står i samklang med miljöbalken.
            </seg>
            <seg xml:id="i-b751488d32b21bc6-0">
              Detta innebär att vi på Gotland fortsätter att arbeta för att
              både Cementa och nipsipporna ska ha en framtid på Gotland. Vi
              har fortlöpande kontakter med Cementa i den delen.
            </seg>
            <seg xml:id="i-dd24f59c32e312db-0">
              Jag delar inte den uppfattning som Marietta de Pourbaix-Lundin
              ger uttryck för i interpellationen att Natura 2000-området skulle
              omöjliggöra framtida brytning av kalk i området. Jag vill inte
              heller svartmåla och säga att risken är stor att Cementas fabrik
              på Gotland läggs ned.
            </seg>
          </u>
          <note type="speaker" xml:id="i-dc87d4e80491bc72-0">
            Anf. 5 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-1">
            <seg xml:id="i-fdf74cbd60c6c2e9-0">
              Herr talman! Jag tycker att det är utmärkt att vi får en interpellationsdebatt
              om den här frågan så att vi kan diskutera mer grundligt hur detta
              ärende har hanterats.
            </seg>
            <seg xml:id="i-0dcb040322f2e781-0">
              Lilian Virgin har på ett utmärkt sätt beskrivit hur grundligt
              vi har gått till väga under många års tid för att på ett bra sätt
              balansera miljö- och näringshänsyn i denna fråga. Därför är det
              heller inte konstigt att regeringen samlat och i gott samförstånd
              mellan miljöminister och näringsminister har fattat det här beslutet.
            </seg>
            <seg xml:id="i-1efa38b57f062d91-0">
              Hur är det möjligt att vi fattar det här beslutet? Ja, det överordnade
              är naturligtvis att vi ingår i EU i dag och har en gemenskapslagstiftning
              kring hur vi ska värna vår biologiska mångfald. Här måste vi också
              ta vårt ansvar. Vi kan inte bara tycka att andra ska ta sitt ansvar
              när det inte rymmer problem, utan också där det är problematiskt
              måste vi ta vårt ansvar. Vi har en skyldighet att anmäla områden,
              och det var därför jag mycket grundligt gick igenom vilka regler
              som gäller här.
            </seg>
            <seg xml:id="i-fd4def6b991ebc26-0">
              Detta innebär att vi från den svenska regeringens sida anmäler
              de områden som har den karaktären att de bör anmälas, i en dialog
              med kommissionen. Här har vi haft en ganska lång dialog, och det
              är i ett slutskede av processen vi nu anmäler detta större område.
            </seg>
            <seg xml:id="i-fabd894b5e2450f0-0">
              Jag kan dra en parallell till Umeälvens delta, där det har funnits
              stora exploateringsintressen när det gäller Botniabanan. Icke
              desto mindre har regeringen anmält området. Vi ska inte förneka
              de biologiska värden som finns i ett område, utan dem måste vi
              ta med i beräkningen.
            </seg>
            <seg xml:id="i-5b9fdc541c227d73-0">
              När det gäller vad som är möjligt att göra i framtiden anser
              jag inte alls att det är vilseledande att hysa förhoppningar i
              fråga om möjligheten att bryta även inom det här utpekade området.
              Det ligger i linje med det arbete som Cementa bedriver och som
              Marietta de Pourbaix-Lundin tycker att regeringen borde ha tagit
              större hänsyn till redan i dag.
            </seg>
            <seg xml:id="i-4eb183b9092aae01-0">
              Vad Cementa har påbörjat är ett bra arbete för att främja beståndet
              av nipsippa och se till att vi får ett bättre bestånd också utanför
              detta område. Om vi tror att det skulle vara möjligt, och om Marietta
              de Pourbaix-Lundin tycker att vi borde ha tagit hänsyn till det
              redan i dag, då måste vi tro att det är möjligt också på sikt.
              Är det möjligt på sikt så att vi får ett bättre bestånd av nipsippa
              bredare på Gotland hamnar vi i ett annat läge vid den prövning
              som framöver kan komma att ske när det gäller Natura 2000-området.
            </seg>
            <seg xml:id="i-e70bbad97234a11e-0">
              Det är viktigt att skilja på ett naturreservat och ett Natura
              2000-område. Vi har inte tagit den här marken, utan vi har pekat
              ut den därför att den har stor betydelse för bevarandet av en
              viss art. Det innebär att en prövning av ett Natura 2000-område
              har en annan karaktär än en prövning av ett naturreservat, där
              gränserna är lagda och där själva territoriet i sig är skyddat.
              När det gäller Natura 2000-området är det arten som är syftet.
            </seg>
            <seg xml:id="i-3c18190a5647d1a1-0">
              Jag menar att vi har gjort en väldigt grundlig och bra process
              när det gäller det här området. Det är självklart problematiskt
              för Cementa; det ser även regeringen. Vi har haft Cementa på besök
              och diskuterat detta grundligt. Vi har tagit in Cementas underlagsmaterial
              i beslutet. Så småningom har vi kommit fram till ett något mindre
              område än det som Naturvårdsverket ursprungligen föreslog, dock
              större än det som Cementa hade önskat.
            </seg>
            <seg xml:id="i-d13d7c87d1ef0997-0">
              Jag tycker att det är en rimlig kompromiss. Det är en mindre
              del av det stora område som Cementa har, detta väldigt viktiga
              område för kalkbrytning. Här finns material för ungefär hundra
              års brytning till, enligt de bedömningar som görs. Det här området
              kan motsvara 20 års brytning av detta. Det är självklart ett bekymmer
              för Cementa, men jag tycker att det är positivt att man arbetar
              på att säkra beståndet. Jag ser också att det finns möjligheter
              framöver att klara detta.
            </seg>
          </u>
          <note type="speaker" xml:id="i-7585f45e314ad6af-0">
            Anf. 6 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-3f100cfbfea514da-1">
            <seg xml:id="i-7f55ba7a08781167-0">
              Herr talman! Det var ju ett erkännande från miljöministern: att
              det är problematiskt för Cementa att man pekar ut deras mark som
              ett Natura 2000-område.
            </seg>
            <seg xml:id="i-610e124a1a29eff7-0">
              Miljöministern säger att detta är brytning för 20 års tid. Ja,
              det är 20 års tid. Det är ett förädlingsvärde på ungefär 30 miljarder
              kronor för Cementa som man nu lägger en död hand över, även om
              miljöministern försöker få det att framstå som att det finns förhoppningar.
            </seg>
            <seg xml:id="i-f7d12a172c5de740-0">
              Man ska veta att 65 % av den cement vi använder i landet kommer
              just från detta område. Jag antar att miljöministern, precis som
              regeringen har sagt, vill att det ska byggas en del i Sverige
              i framtiden. Jag vet inte om hon har tänkt att vi i så fall ska
              importera denna råvara.
            </seg>
            <seg xml:id="i-05caab19d63e7337-0">
              Man får inte glömma, återigen, att Cementa är ett internationellt
              företag som är utsatt för internationell konkurrens. Det finns
              kalk i våra grannländer i Estland, Lettland, Litauen och i Sankt
              Petersburgsområdet som man lätt kan bryta i stället. 50 % av Cementas
              produktion går också på export, och det är lätt för dem som köper
              cement att kanske vända sig till Estland, Lettland, Litauen eller
              Ryssland i stället. Då står vi där.
            </seg>
            <seg xml:id="i-775332544af525a0-0">
              Jag förstår att Lilian Virgin vill vara optimistisk och känna
              att det inte är kört. Hoppet är ju det sista som överger oss.
              Men vare sig Lilian Virgin eller miljöministern tycks förstå att
              företag behöver långsiktighet när man gör investeringar.
            </seg>
            <seg xml:id="i-244db896a633a0bc-0">
              Cementa har gjort enorma investeringar på miljöområdet just för
              att rena utsläpp och sådant. De har lagt ungefär 200 miljoner
              kronor på det. De är väldigt framstående när det gäller detta
              och hade i alla fall tänkt fortsätta med det. Men varför ska de
              göra det om de vet att de på lång sikt inte kommer att kunna vara
              kvar i Sverige därför att deras råmaterial inte finns här?
            </seg>
            <seg xml:id="i-866a3d3d26b47305-0">
              Det tycker jag att både Lilian Virgin och miljöministern bortser
              totalt ifrån. Signalen till Cementa och det är en ganska klar
              signal är ju att man prioriterade nipsippan framför kalkbrytningen,
              eftersom regeringen hade så bråttom att fatta det här beslutet.
              Och jag kommer tillbaka till det igen, herr talman, man kunde
              ha fått bådeoch.
            </seg>
            <seg xml:id="i-0982dc517d385630-0">
              Från början var det 9 hektar som var utpekade som ett Natura
              2000-område. Sedan föreslog vad jag vet Naturvårdsverket 149 hektar.
              Till slut blev det 55 hektar. Då tycker miljöministern att man
              på Cementa ska vara nöjd med att det blev 55 i stället för 9 hektar,
              som det var från början. Men det är ju en väldigt stor skillnad.
            </seg>
            <seg xml:id="i-135dbd78d2c04bbd-0">
              Jag förstår fortfarande inte varför man hade så bråttom. Jag
              får en obehaglig känsla av och en tanke i mitt huvud om att regeringen
              var tvungen att uppfylla EU:s krav på ett visst antal hektar som
              man skulle leverera in. Här var det enkelt att få ihop ett antal
              hektar på ett bräde. Jag får den känslan eftersom man hade så
              bråttom, när man för en gångs skull hade ett företag som var berett
              att göra så väldigt mycket.
            </seg>
            <seg xml:id="i-e685be639c7b5fc8-0">
              Sedan säger miljöministern att det inte är samma lagstiftning
              så det är inte lika allvarligt om man lägger en död hand av Natura
              2000-karaktär över det någon äger. Men det är det väl om ett företag
              inte kommer att kunna använda sin mark till det man har tänkt
              att använda den till, i det här fallet att bryta kalk.
            </seg>
            <seg xml:id="i-62c6dafa963c536f-0">
              Varför hade regeringen så bråttom? Nu är det överspelat, men
              varför inte försöka få bådeoch? Jag är inte så säker på att man
              kommer att kunna få det. Vem vill investera i att försöka rädda
              nipsippan när man inte vet om man ska vara kvar på Gotland över
              huvud taget?
            </seg>
          </u>
          <note type="speaker" xml:id="i-7b2a6587ad853596-0">
            Anf. 7 LILIAN VIRGIN (s):
          </note>
          <u who="lilian_virgin_1b7dce" xml:id="i-a74d7f9dd5a377bd-1">
            <seg xml:id="i-7d697946ffcd6f60-0">
              Herr talman! Först får jag säga att jag tycker att det är bra
              att den här diskussionen har kommit i gång. Jag vill tacka Marietta
              de Pourbaix-Lundin för interpellationen.
            </seg>
            <seg xml:id="i-9357dada8639a1bf-0">
              Det Marietta säger om miljöarbetet i Cementa stämmer mycket bra.
              De är väldigt duktiga på de här sakerna. Men jag håller inte med
              om det Marietta säger om att det här är en signal till Cementa
              om att de inte kan fortsätta med kalkbrytningen. Det är det inte.
              Vi jobbar fortfarande med frågan. Det är ingenting som vi slår
              oss till ro med nu.
            </seg>
            <seg xml:id="i-12ade51dab736219-0">
              Visserligen har Cementa ett beslut om ramområde som räcker i
              20 år. Och inom det ramområdet finns det tillstånd för täkt till
              och med 2011. Men det innebär att Cementa under de närmaste åren
              måste ansöka om nytt täkttillstånd. Det är det de kommer att jobba
              med nu. När man prövar de här frågorna kommer man hela tiden att
              väga in vad som finns i vågskålarna.
            </seg>
            <seg xml:id="i-c79e0999ba34f660-0">
              Som jag sade tidigare ser jag inte att Natura 2000-området skulle
              omöjliggöra framtida brytning. Vi jobbar fortfarande och trosvisst
              med att det kommer att lösa sig, särskilt med de insatser som
              Cementa vill göra för att rädda beståndet av nipsippan.
            </seg>
          </u>
          <note type="speaker" xml:id="i-c6abd49ef757f008-0">
            Anf. 8 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-2">
            <seg xml:id="i-f5faebf89d10117f-0">
              Herr talman! Låt mig först instämma med Lilian Virgin. Det här
              är ingen signal om att Cementa inte ska fortsätta på det här viktiga
              brytningsområdet, där det finns oerhört stora tillgångar och där
              det ändock är en begränsad del som berörs när vi nu utser ett
              Natura 2000-område. Det är därför jag har varit tydlig med att
              tala om vad detta innebär.
            </seg>
            <seg xml:id="i-ee499455619bdf48-0">
              Jag måste också fråga Marietta de Pourbaix-Lundin om principen
              ska vara att det alltid är självklart att man ska underordna naturvårdsintressena
              om det uppstår en konflikt. Jag kan inte se att det kan vara på
              det sättet. Över hela världen har vi på många håll konflikter
              mellan exploateringsintressen och unika naturvärden. Det är inte
              svensk politik att så snart någonting har ett företagsekonomiskt
              värde ska självklart naturvårdsintressena ge vika ögonblickligen.
              Så kan det inte vara. Så är det inte i det här fallet.
            </seg>
            <seg xml:id="i-63ade6f1e059e7da-0">
              Däremot ska man väga frågorna mycket noga mot varandra, ha en
              bra process, se om det finns alternativ. En sådan bra process
              har vi haft här. Efter flera undersökningar har vi kommit fram
              till att den här lokalen rymmer 98 % av den här arten på Gotland.
              Det är därför vi till sist kom fram till att det var det området
              som måste skyddas.
            </seg>
            <seg xml:id="i-c176cb90e91a77c1-0">
              Vi hade inte bråttom. Vi borde ha levererat områden till Natura
              2000 redan när vi gick med i EU för många år sedan. Den boreala
              listan, som den heter, sluts nu. Den stängs. Det här var det sista
              som vi rapporterade in efter en ganska lång process där vi först
              startade med ett betydligt mindre område och där vi gick in med
              ytterligare undersökningar efter kommentarer från kommissionen.
            </seg>
            <seg xml:id="i-f4d410f254cd6455-0">
              Vi har alltså haft två olika förslag, från länsstyrelsen och
              Naturvårdsverket, och vi har också träffat Cementa. Det här är
              en lång process. Vi har på intet sätt haft bråttom.
            </seg>
            <seg xml:id="i-d6f021430c6f3086-0">
              Däremot fanns det inte någonting att vänta på i det här läget,
              därför att Cementa på några år inte kunde leverera säkerheten
              kring beståndet av nipsippa med det projekt man har. Vi måste
              ha en säkerhet. Det är därför Natura 2000-området är utsett. Men
              det finns också tid för det här arbetet. Det är alltså väldigt
              meningsfullt att Cementa fortsätter med det här arbetet.
            </seg>
            <seg xml:id="i-e70a8565f500b24c-0">
              Låt mig också säga att företag och företags möjligheter är någonting
              som har mycket hög prioritet för regeringen och även inom EU.
              Men såväl i Sverige som inom EU balanserar vi och försöker få
              en hållbar samhällsutveckling. De villkor som nu gäller för Cementa,
              att det finns naturvårdsintressen, att vi i dag skapar ett nätverk
              av tusentals områden i Europa som ska värna den biologiska mångfalden
              i framtiden, är ett regelverk som alla företag i Europa har att
              leva med. Cementa är inte det enda företag som kommer att drabbas
              av att en viss del av ett område man äger visar sig vara Natura
              2000 eller att man på något annat sätt berörs av att vara i närheten
              av ett Natura 2000-område. Därmed ser jag att det här är någonting
              som vi måste lära oss att leva med och göra det bästa av. Och
              det tror jag att vi tillsammans kommer att kunna göra även med
              det här området.
            </seg>
          </u>
          <note type="speaker" xml:id="i-6db18dea2cfb9eca-0">
            Anf. 9 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-3f100cfbfea514da-2">
            <seg xml:id="i-a4000dd9cbd1dff7-0">
              Herr talman! Jag fick en fråga från miljöministern om det för
              mig och Moderaterna alltid är så att natur och miljö ska underordnas
              företags intressen. Nej, det är det inte.
            </seg>
            <seg xml:id="i-75066d00ba2cea2e-0">
              Men jag har ju ställt frågan så många gånger under den här tiden
              till miljöministern: Varför tog man inte chansen när man kunde
              få bådeoch? Man kunde få bådeoch. Det är ganska unikt att man
              kan få bådeoch. Det är ofta man hamnar i situationer där man inte
              kan det utan måste bestämma vilket man ska prioritera.
            </seg>
            <seg xml:id="i-aa39f01a7c9f8aa9-0">
              Regeringen hade den unika chansen att få bådeoch men tog inte
              den, utan hela regeringen, som jag sade tidigare, tog på sig miljöglasögonen
              och beslutade att det var nipsippan som skulle segra i det här
              fallet. Man kunde ha fått ha nipsippan kvar, kalkbrytningen kunde
              ha fått vara kvar och Cementa kunde tryggt ha vågat göra de långsiktiga
              och ganska stora och dyra investeringar som behövs för att de
              ska kunna fortsätta att vara kvar på Gotland och i Sverige.
            </seg>
            <seg xml:id="i-dd103ec74c76701d-0">
              Igen vill jag säga att jag förstår att Lilian Virgin vill vara
              väldigt optimistisk och tro att det här löser sig. Det skulle
              jag också vara om jag bodde på Gotland. Och jag lovar Lilian Virgin
              att jag även om jag inte bor på Gotland jag har inte sommarstuga
              på Gotland ens en gång kommer att fortsätta kämpa för att Cementa
              ska kunna finnas kvar på Gotland. Men jag är inte så säker på
              att det kommer att hjälpa med en socialdemokratisk regering. Det
              behövs förmodligen en annan regering för att det ska kunna bli
              så att Cementa kommer att kunna finnas kvar på Gotland.
            </seg>
            <seg xml:id="i-611f552fddd9e30c-0">
              Jag tycker inte att jag har fått svar på frågan varför regeringen
              inte tog chansen att få bådeoch. Miljöministern har pratat ganska
              mycket runtomkring, men man kunde ha fått bådeoch. Man kunde faktiskt
              för en gångs skull ha fått det, men man tog inte den chansen.
            </seg>
            <seg xml:id="i-503fd48441c98b36-0">
              I stället sätter man nipsippan mot kalkbrytningen på ett väldigt
              olyckligt sätt på Gotland som behöver vartenda arbetstillfälle
              man kan få. Det är 360 anställda som jobbar på Cementa, två tre
              gånger fler finns i underentreprenörsleden. Det är ganska många
              arbetstillfällen. Men regeringen prioriterade nipsippan.
            </seg>
          </u>
          <note type="speaker" xml:id="i-067684120ea0fb20-0">
            Anf. 10 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-3">
            <seg xml:id="i-2e6eee74d5de413b-0">
              Herr talman! Kalkbrytningen är kvar på Gotland och kommer förhoppningsvis
              att vara kvar. Varför tog vi inte chansen att få bådeoch? Därför
              att vi inte kunde få bådeoch. Vad vi hade att ta ansvar för i
              dag var att säkra beståndet av den här arten på Gotland. Det gick
              inte att få svar på inom två månader eller ett år ens en gång.
              Om det är möjligt att säkra beståndet utanför det här området
              vet vi inte i dag. Vi vet det kanske om fem eller tio år om vi
              lyckas med den saken. Det gick inte att få bådeoch. Då måste vi
              ta vårt ansvar också för vårt EU-medlemskap och för den lagstiftning
              som vi tillsammans har inom EU.
            </seg>
            <seg xml:id="i-09923c8af6370bea-0">
              Jag frågade om Marietta de Pourbaix-Lundin tycker att naturvärden
              alltid ska underordnas företagens intressen och fick svaret nej.
              Jag kan dock säga att om vi inte hade lyssnat på kommissionen,
              tagit vårt ansvar i det här fallet och faktiskt pekat ut det område
              som i dag är det område som har nipsippa på Gotland 98 %, en stor
              del av det området hade vi med all säkerhet fått ett överträdesärende
              när det gäller hur vi följer EU:s miljölagstiftning.
            </seg>
            <seg xml:id="i-1cea50e3612cf5f1-0">
              Det finns ett ganska bra samband mellan hur seriöst man tar på
              miljöpolitiken och hur ofta man är uppe i EU-domstolen för överträdesärenden.
              Vi är inte där särskilt ofta, eftersom vi tar miljöpolitiken på
              allvar. Det tycker jag är ett viktigt och bra tecken på att vi
              faktiskt har en hög ambition när det gäller miljön. Jag vill inte
              stå i EU-domstolen och försvara att vi inte kan leva upp till
              Natura 2000-nätverket. Jag tycker att vi har tagit ett bra ansvar
              här. Vi ska ta ansvar både för miljön och för Cementa i framtiden.
            </seg>
          </u>
          <note xml:id="i-f20ddde72295961c-0">
            Överläggningen var härmed avslutad.
          </note>
          <note xml:id="i-25b11c92b3256837-0">
            3 § Svar på interpellation 2004/05:77 om uttjänta elektriska
            hushållsprodukter
          </note>
          <note type="speaker" xml:id="i-213fe2d01754d13f-0">
            Anf. 11 Statsrådet LENA SOMMESTAD (s):
          </note>
          <u who="unknown" next="cont" xml:id="i-3af760c0ca07f001-0">
            <seg xml:id="i-f873ae04d772901c-0">
              Herr talman! Jörgen Johansson har frågat mig vad jag avser göra
              för att kommande förordning om producentansvar för elektriska
              och elektroniska produkter ska fungera på ett acceptabelt sätt
              där hänsynstagande till sådana produkters skadliga miljöpåverkan
              tillgodoses, vidare hur jag ska förankra kommande förordning med
              berörda kommuner.
            </seg>
            <seg xml:id="i-12cd0c039102d437-0">
              Sverige är mycket framgångsrikt i fråga om att samla in och återvinna
              elektriska och elektroniska produkter. Vi har i Sverige haft producentansvar
              för sådana produkter sedan den 1 juli 2001 genom förordning (2000:208)
              om producentansvar för elektriska och elektroniska produkter.
              Merparten av de produkterna omhändertas genom ett samarbetsavtal
              mellan producenter och kommuner. Kommunerna samlar in produkterna
              främst via sina återvinningscentraler, och producenterna hämtar
              produkterna för vidare återvinning.
            </seg>
          </u>
          <note xml:id="i-b4b040c4ce9d1275-0">
            Förslag till ny förordning om producentansvar för elektriska
            och elektroniska produkter utgick på remiss från Miljödepartementet
            i våras. Förslaget är en följd av EU:s direktiv (2002/96/EG) om
            avfall som utgörs av eller innehåller elektriska eller elektroniska
            produkter, det så kallade WEEE-direktivet. På departementet pågår
            nu ett arbete med att ta fram ett reviderat förslag till ny förordning
            mot bakgrund av de remissvar som inkommit från kommuner, producenter
            och andra berörda.
          </note>
          <u who="unknown" prev="cont" xml:id="i-843f1c7870670ff1-0">
            <seg xml:id="i-221c536013d6e674-0">
              Den nya förordningen ska fungera väl i praktiken och vara tydlig
              gentemot aktörerna. En viktig utgångspunkt är att producenterna
              tar sitt ansvar för produkterna, en annan att insamlingssystemen
              är konsumentvänliga. Kommunerna har här liksom i övrigt kretsloppsarbete
              en viktig roll.
            </seg>
            <seg xml:id="i-b1c06c3cd6ae1c42-0">
              Vi har en kontinuerlig dialog med både producenter och kommuner
              om hur den nya förordningen ska utformas.
            </seg>
            <seg xml:id="i-b7fad15dd34b70ed-0">
              Vad gäller elektriska och elektroniska produkters skadliga miljöpåverkan
              så vill jag framhålla att sådana produkter huvudsakligen klassas
              som farligt avfall och ska i alla led hanteras som sådant.
            </seg>
          </u>
          <note type="speaker" xml:id="i-b5c6e8f06152fdc5-0">
            Anf. 12 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-686c8838ee952b54-0">
            <seg xml:id="i-07f53b1bf62b4fa2-0">
              Herr talman! Jag vill tacka för svaret på min interpellation.
              Jag är inte nöjd med svaret. Jag tycker att det är för otydligt
              i den turbulenta tid som vi har just nu på det här området. Kommunerna
              och deras avfallsbolag ser med förskräckelse på vad som håller
              på att hända.
            </seg>
            <seg xml:id="i-8dad6be21e62592e-0">
              Precis som ministern sade är vi bra i Sverige på att samla ihop
              elavfall. Det visar den statistik som kan visas upp, nämligen
              att varje människa samlar in 11,5 kilo elavfall om året till återvinning.
              För att det ska kunna fungera krävs att producenterna tar sitt
              ansvar för produkterna. Det gäller såväl nytt som historiskt avfall.
            </seg>
            <seg xml:id="i-c1ab8961e5a6e7f8-0">
              Nu ser inte verkligheten ut som kartan, och då är frågan vad
              som ska gälla när regeringen skriver sin förordning. Den modell
              som skapades när producentansvaret infördes för tre år sedan överensstämmer
              inte med människornas handelsmönster i dag. Det är bland annat
              följden av att exempelvis radio- och TV-branschen har lämnat det
              samarbete som utvecklades med Elkretsen via förhandlingar med
              Kommunförbundet.
            </seg>
            <seg xml:id="i-e4df6cc551927b9b-0">
              För kommunerna innebär det att de får betala notan. Ytterst är
              det naturligtvis skattebetalarna som får betala. För Vafab-området
              i Mellansverige innebär det här en taxehöjning i storleksordningen
              78 % om året. Det var knappast så lagstiftaren hade tänkt sig
              med producentansvaret. Målet var ju att producenterna skulle få
              ett ansvar så att vi fick mer miljöriktiga produkter och mindre
              avfall. Om kommunerna nu ska fortsätta insamlingen av elavfall
              och så vidare och producenterna ska betala borde det regleras
              i förordningen. Vi är väl medvetna om att kommunerna har såväl
              kompetens som infrastruktur för att klara det här, men de har
              inte de ekonomiska resurserna.
            </seg>
            <seg xml:id="i-6a7413ad0cdd85b5-0">
              Många är de kommuner som diskuterar att stänga sina återvinningscentraler
              om inte förordningen blir anpassad efter verkligheten. Bakgrunden
              är ju den att kommunerna egentligen varken kan eller får finansiera
              producenternas återvinning.
            </seg>
            <seg xml:id="i-6ce41518002c9e71-0">
              Den 13 augusti nästa år finns alltså en risk att skattebetalarna
              får betala en nota som egentligen ska betalas av dem som köper
              varorna. För givetvis är det konsumenten som ska betala notan.
              Köparen får med det här systemet betala det två gånger.
            </seg>
            <seg xml:id="i-3a8d12004b1b06fc-0">
              Statsrådet säger att det pågår ett arbete med att ta fram ett
              reviderat förslag till förordning vid departementet. Jag hoppas
              att den förordningen blir verkningsfull. För att den ska bli verkningsfull
              måste, som jag ser det, producenterna ta sitt fulla ansvar.
            </seg>
            <seg xml:id="i-b5d270272299fe28-0">
              En annan grundförutsättning för att insamlingssystemet ska bli
              konsumentvänligt är att barn skyddas vid lek i området. Det här
              är ett problem nu när man ger statsbidrag till fastigheter för
              att de ska bygga ut sina återvinningscentraler i respektive hus.
              Här måste man också se det utifrån barnperspektivet. Det vet jag
              att Boverket håller på och tittar på. Man har just uppmärksammat
              det här problemet i samband med de normer som utarbetas för de
              här statsbidragen.
            </seg>
            <seg xml:id="i-c0d54ed8f6bc85a8-0">
              Min direkta fråga till statsrådet är: Kan statsrådet garantera
              att kommande förordning uppfyller de här kraven som jag har nämnt?
              Jag vet mycket väl att statsrådet har svarat i interpellationssvaret
              att man ska vara tydlig. Men jag tycker ändock att frågan är så
              viktig så jag vill ha ett fördjupat svar på just det området.
              Hur kommer tydligheten att se ut?
            </seg>
          </u>
          <note type="speaker" xml:id="i-6ada6b0ac8bcfca8-0">
            Anf. 13 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-4">
            <seg xml:id="i-d410bd6346a6ff02-0">
              Herr talman! Vi arbetar just nu med en ny förordning. Planerna
              är att den ska vara färdig i början av nästa år. Under det här
              arbetet har vi haft en mycket nära dialog, inte minst med kommunerna
              och producenterna. Vi kommer även fortsatt att ha det med det
              här reviderade förslaget. Jag kan i dag inte garantera exakt hur
              det kommer att se ut, men jag kan konstatera att vi har gemensamma
              utgångspunkter när vi ser på hur det här systemet ska fungera.
              Det ska vara tydligt. Producenterna har ett ansvar, men kommunerna
              har också en roll att spela. Det kan finnas skäl att tydliggöra
              i förordningen på vilket sätt ansvarsfördelningen mellan producenter
              och kommuner ska se ut.
            </seg>
            <seg xml:id="i-5e8f07581b537543-0">
              Vi har haft ett system i Sverige som under lång tid fungerade
              väl, där kommunerna hade ett ansvar men också producenterna tog
              sitt ansvar. Det är vår avsikt att återkomma med en förordning
              som på ett så bra sätt som möjligt både gör det tydligt och klart
              hur det ska fungera och tillfredsställer de intressen som finns
              också på den kommunala sidan.
            </seg>
            <seg xml:id="i-9f1f886e9dc3f2de-0">
              Jag beklagar att jag i dag inte kan gå längre i detalj. Det vore
              fel av mig att göra det i ett arbete där vi är mitt uppe i processen.
              Det vore också fel i den dialog som vi nu har med kommuner och
              producenter. Men jag kan försäkra att vi har samma ambition på
              det här området, att få ett väl fungerande system väl avpassat
              efter svenska förhållanden.
            </seg>
          </u>
          <note type="speaker" xml:id="i-671d4947d28ddac0-0">
            Anf. 14 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-686c8838ee952b54-1">
            <seg xml:id="i-2cc47414784391c5-0">
              Herr talman! Även jag kan konstatera att vi har samma ambition.
              Men samarbetet som har skett på det här området har i viss mån
              havererat. Det är inte så att jag när jag handlar en TV-apparat
              på El-Giganten eller Onoff tar med mig min gamla TV och byter
              ut den. Så fungerar det ju inte i dag.
            </seg>
            <seg xml:id="i-2cd0c40f5d3c9d9a-0">
              Vi måste anpassa oss efter det systemet att den här personen
              förmodligen åker till kommunens återvinningscentral dagen efter
              att TV:n har kommit hem och lämnar den gamla TV:n där, och då
              blir det helt plötsligt en kommunal kostnad. Detta måste vi komma
              till rätta med på något sätt.
            </seg>
            <seg xml:id="i-a41dbcabaf996ca0-0">
              Andelen varor kommer att utökas i nya återvinningssystem. Nu
              kommer även kylar och frysar att falla inom producentansvaret.
              Om detta inte fungerar på ett vettigt sätt blir kommuner tvingade
              att ta ut en avgift på 250400 kr för att ta hand om dessa saker.
              Risken är då uppenbar att våra skogar fylls med kylskåp och frysskåp.
              Den utvecklingen vill jag inte se. Därför är det viktigt att detta
              sker på ett sätt som är anpassat efter de förhållanden och efter
              de handelsmönster som befolkningen i dag har.
            </seg>
          </u>
          <note type="speaker" xml:id="i-d01cd54eeb53955c-0">
            Anf. 15 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-5">
            <seg xml:id="i-b3560a6770310ba0-0">
              Herr talman! Jag kan än en gång konstatera att jag instämmer
              i denna beskrivning. Vi har haft ett problem när detta samarbete
              havererade. Det har också varit en viktig utgångspunkt att när
              vi nu gör en ny förordning utgå från den EU-lagstiftning som vi
              har, så att vi får ett väl fungerande system på lång sikt. Därför
              har det varit naturligt för oss att avvakta och arbeta utifrån
              direktivet.
            </seg>
            <seg xml:id="i-d0942691c1a81dda-0">
              Men vi kommer alltså inom kort att komma med ett nytt förslag
              till förordning. Det kommer också att kommuniceras och diskuteras
              med parterna. Jag hoppas att vi i början av året ska kunna presentera
              en väl fungerande förordning som ska kunna utgöra ett gott styrmedel
              och en god grund för att vi ska få en väl fungerande fortsatt
              insamling av elektroniska produkter i Sverige. Vi är faktiskt
              Europaledande och har skött detta väldigt bra, och det ska vi
              göra även i fortsättningen.
            </seg>
          </u>
          <note type="speaker" xml:id="i-763d69c4a3a1b46f-0">
            Anf. 16 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-686c8838ee952b54-2">
            <seg xml:id="i-a44f92f1c3b2b447-0">
              Herr talman! Jag vill bara tacka för ett bra utbyte i denna debatt.
              Jag tror att de signaler som kommer härifrån kommer att mottas
              mycket positivt från alla parter i detta arbete.
            </seg>
          </u>
          <note xml:id="i-f20ddde72295961c-1">
            Överläggningen var härmed avslutad.
          </note>
          <note xml:id="i-e4255b58d2a2674a-0">
            4 § Svar på interpellation 2004/05:78 om folklig samling kring
            klimatfrågan
          </note>
          <note type="speaker" xml:id="i-38ea78564dbbdca4-0">
            Anf. 17 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-6">
            <seg xml:id="i-13b752f04ca4ee52-0">
              Herr talman! Jag delar frågeställarens uppfattning om det allvarliga
              hot som klimatförändringarna innebär. Vi ser redan nu effekterna
              av ett förändrat klimat, och de blir mer omfattande och går snabbare
              än vad forskarna tidigare ansett. Visionen om det gröna folkhemmet
              med en hållbar utveckling i Sverige och världen är central för
              regeringen. Då krävs att alla delar av samhället deltar, och kunskap
              om klimatförändringarna är av största vikt.
            </seg>
            <seg xml:id="i-1e84a0a364c25a55-0">
              För närvarande pågår arbetet med kontrollstationen av klimatpolitiken.
              De remissvar som kommit angående underlaget för kontrollstationen
              visar att det finns både intresse och kunskap om klimatfrågan
              bland många av samhällets aktörer. Samma bild ger mig de kontakter
              jag har med engagerade samhällsmedborgare och de brev jag får.
            </seg>
            <seg xml:id="i-0c10d8d4bfdf44e0-0">
              Regeringen och myndigheterna deltar redan i ett antal processer
              nationellt så väl som internationellt, som syftar till kunskapsspridning.
              Mycket av det samråd som efterlyses av interpellanten finns i
              dag. Utöver detta är jag som miljöminister, och övriga i regeringen,
              proaktiva.
            </seg>
            <seg xml:id="i-1787b064d8efbab3-0">
              Den av Naturvårdsverket genomförda klimatkampanjen ledde till
              att människor i dag tydligare ser de olika sektorernas betydelse
              för utsläpp av växthusgaser. Även andelen som anser att det är
              viktigt med statliga styrmedel för att minska utsläppen har ökat.
              Inom det breda nätverk av kommuner, organisationer och näringsliv
              som deltog i kampanjen förvaltas erfarenheterna, och förbättrade
              samarbeten utvecklas.
            </seg>
            <seg xml:id="i-2f9e6975519dc73b-0">
              Nyligen gav regeringen även Boverket i uppdrag att förbereda
              inrättandet av ett nationellt forum för hållbar utveckling. Forumet
              ska arbeta för att genomföra strategin för hållbar utveckling
              och skapa en nationell plattform för diskussion mellan kommuner,
              näringsliv, organisationer och andra aktörer regionalt och lokalt.
            </seg>
            <seg xml:id="i-f494c2bf06da102a-0">
              Det är särskilt viktigt att ungdomar deltar i denna diskussion.
              Ett exempel på hur regeringen arbetar för att nå ungdomar är det
              seminarium för utbildning för hållbar utveckling som arrangeras
              i december. Seminariet är ett led i Utbildningsdepartementets
              implementering av den nationella strategin för hållbar utveckling
              och politiken för global utveckling. Det är också en nationell
              start inför FN:s årtionde 20052014 för utbildning för hållbar
              utveckling. Det riktar sig till bland annat universitet och högskolor,
              lärarutbildning, folkbildningsrådet samt företrädare för skolledar-
              och lärarorganisationer och frivilliga organisationer.
            </seg>
            <seg xml:id="i-b1d4cc78ccb91e56-0">
              Med utgångspunkt i dessa och andra erfarenheter kommer regeringen
              att överväga det fortsatta informationsarbetet i den klimatproposition
              som regeringen avser att presentera för riksdagen under våren
              2005.
            </seg>
            <seg xml:id="i-6a0ec2dd445076eb-0">
              Det svenska arbetet med kunskapsspridning till allmänheten har
              rönt uppmärksamhet internationellt och jag har vid flera tillfällen
              informerat om det arbetet. Sverige arbetar även aktivt med informationsfrågor
              inom ramen för klimatkonventionen där det bland annat utvecklas
              webbaserade informationskanaler.
            </seg>
            <seg xml:id="i-3e3e8988f642b4c5-0">
              Sverige gör även internationella insatser för att öka kunskaper
              nödvändiga för hållbar utveckling. I maj i år ordnades i Göteborg
              ett internationellt rådslag om utbildning för hållbar utveckling
              vid vilket 350 personer från 71 länder deltog.
            </seg>
            <seg xml:id="i-c2a9a7ba0bba359e-0">
              Klimatfrågan står högt på EU:s dagordning och är en återkommande
              fråga då jag träffar mina kolleger från EU och de nordiska länderna.
              EU:s vårtoppmöte ska, som interpellanten säkert känner till, överväga
              klimatpolitiska mål och strategier. Inför detta genomför kommissionen
              en dialog bland berörda samhällsaktörer och allmänheten som bland
              annat omfattar en konsultation via Internet och en konferens.
              Regeringskansliet deltar aktivt i detta arbete. Att Kyotoprotokollet
              nu träder i kraft innebär en kraftig positiv injektion i dessa
              diskussioner.
            </seg>
            <seg xml:id="i-4e2fc149b1e707f7-0">
              Det är min uppfattning att den diskussion mellan ledande företrädare
              för regeringar, organisationer, samfund och företag som Sven Gunnar
              Persson efterfrågar redan pågår i Sverige och Europa. Vi ska alla
              ta aktiv del i denna, inte minst regeringen. Det som krävs är
              att diskussionen omsätts vidare i praktiska åtgärder för att minska
              utsläppen. Det är därför glädjande att jag vid tidigare debatter
              i riksdagen har kunnat konstatera att det råder en bred uppslutning
              i kammaren om klimatpolitiken. Att skapa uppslutning kring dessa
              ibland kontroversiella men nödvändiga åtgärder är ett ansvar som
              vi alla delar.
            </seg>
          </u>
          <note type="speaker" xml:id="i-2bdc0e7e54816f64-0">
            Anf. 18 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-a8e18b11f502ff86-0">
            <seg xml:id="i-f566c3c4fdd7aa8e-0">
              Herr talman! Jag vill tacka miljöministern för svaret även om
              det inte fullt ut motsvarar mina förväntningar. Men vi får samtala
              här i dag och se vad det leder fram till.
            </seg>
            <seg xml:id="i-3a128ef046c186bd-0">
              Som miljöministern säger finns det en bred uppslutning kring
              klimatpolitiken, om frågans allvar och nödvändigheten att agera.
              Det finns dock kanske lite olika betoningar på vilka åtgärder
              som ska vidtas och med vilken hastighet detta ska ske.
            </seg>
            <seg xml:id="i-68b418c05adda61c-0">
              Jag tror inte att vi i den här debatten behöver överträffa varandra
              i framläggandet av fakta om klimatgasutsläppens konsekvenser.
              Vi behöver inte heller övertyga varandra om allvaret i situationen
              och behovet av åtgärder. Vi står nog på samma plattform i fråga
              om detta.
            </seg>
            <seg xml:id="i-2c62f781350d5575-0">
              Mina frågor handlar om kommunikation och hur miljöministern vill
              agera för att få en verkligt bred och djup mobilisering av oss
              medborgare. Jag ser behovet av engagemang från folkrörelser, folkbildning,
              föreningsliv, skolor, högskolor, universitet, kyrkor, samfund,
              företag, fackföreningar, organisationer, myndigheter och politiker
              på alla nivåer. Jag har säkert dessutom glömt någon.
            </seg>
            <seg xml:id="i-77cc42407e73b6c9-0">
              Miljöministern vill i sitt svar förmedla känslan av att allt
              som i stort sett går att göra görs. Miljöministern säger att mycket
              av det som interpellanten efterlyser finns i dag och att det redan
              pågår.
            </seg>
            <seg xml:id="i-25df42c01bdec291-0">
              Samtidigt uppträder miljöministern i olika sammanhang, exempelvis
              på Naturvårdsverkets klimatforum. Och hon säger att det finns
              mycket kvar att göra på klimatområdet och att det är viktigt att
              vi tar krafttag redan nu.
            </seg>
            <seg xml:id="i-0a097542d2874243-0">
              Jag är lite orolig för att dessa krafttag bara innebär nya inskränkningar
              och nya pålagor på människor utan att det skapas förståelse för
              och kraft att underifrån vilja delta i arbetet fullt ut.
            </seg>
            <seg xml:id="i-6a49be916a322010-0">
              Miljöministern betonade också på klimatforumet vikten av att
              kommunicera klimatfrågan och att frågan kommer i centrum för olika
              diskussioner. Men hon säger inte hur detta ska gå till.
            </seg>
            <seg xml:id="i-3997cde163484aff-0">
              Inför kontrollstationen 2004 pekar Energimyndigheten och Naturvårdsverket
              i sina delrapporter på behovet av nya satsningar på klimatinformation.
              Miljöministern säger i svaret att hon ska överväga detta inför
              klimatpropositionen. Det vore intressant att höra lite mer om
              vad dessa överväganden går ut på.
            </seg>
            <seg xml:id="i-63ee4bbba82e6915-0">
              Ett alldeles särskilt kapitel i en av rapporterna inför kontrollstationen
              heter just Kommunikation för bättre acceptans. Där betonas vikten
              av utveckling. Det finns alltså de som menar att mer måste göras
              när det gäller kommunikationen för att väcka det engagemang som
              behövs.
            </seg>
            <seg xml:id="i-5552549c52abef86-0">
              Herr talman! Jag ställde tre frågor i min interpellation:
            </seg>
            <seg xml:id="i-9f6de6834573da8c-0">
              Herr talman! Jag tycker att det är synd att miljöministern avfärdar
              dessa frågor med att säga att allt som är möjligt redan görs.
            </seg>
          </u>
          <note type="speaker" xml:id="i-fcb974f9ef7ba72d-0">
            Anf. 19 CLAES VÄSTERTEG (c):
          </note>
          <u who="claes_vasterteg_e2b1ee" xml:id="i-a5952c7dc68aaf0d-0">
            <seg xml:id="i-dd6a88c45527a340-0">
              Herr talman! Till att börja med skulle jag vilja rikta ett tack
              till Sven Gunnar Persson för att han har ställt den här interpellationen
              och därmed gett oss möjlighet att ha en debatt om de här viktiga
              frågorna. Precis som både miljöministern och Sven Gunnar sade
              är vi alla överens om att det är en viktig fråga men att vi har
              lite olika syn på vilken väg vi ska ta för att lösa det hela.
            </seg>
            <seg xml:id="i-67ac455f2d01e9a3-0">
              Jag tycker att svaret lämnar en del övrigt att önska. Det är
              i mångt och mycket en uppräkning av vad som har skett. Det är
              en tydlig brist på de visioner och den framåtanda som jag skulle
              vilja se lite mer av. Det sägs i svaret att regeringen arbetar
              proaktivt, men samtidigt säger ni att ni gör allt som går att
              göra.
            </seg>
            <seg xml:id="i-6bca372245c8f808-0">
              Vidare innehåller svaret ett tydligt ovanifrånperspektiv. Det
              är för mig inte helt främmande i miljöpolitiken, men det centrala
              i miljöpolitiken är att ha ett tydligt underifrånperspektiv.
            </seg>
            <seg xml:id="i-7d10a6d25a720e57-0">
              Jag tror inte att fler forum löser klimatproblematiken. Går vi
              ett antal år tillbaka i tiden ser vi att det lokala arbetet har
              spelat en stor roll i miljöarbetet. Allt det som skedde kring
              Agenda 21-arbetet lokala handlingsplaner som gjordes för det har
              gjort att Sverige ligger i framkanten i miljöarbetet, och nu senast
              har vi arbetet med de lokala miljömålen.
            </seg>
            <seg xml:id="i-5caa32e198c8f5e0-0">
              Samtidigt finns det en stor potential i allt det engagemang som
              finns lokalt. Även om klimatfrågan nu är en fråga med ett tydligt
              globalt perspektiv görs mycket lokalt oftast sker det praktiska
              miljöarbetet lokalt, hos den enskilda konsumenten och hos det
              enskilda företaget.
            </seg>
            <seg xml:id="i-7d13844d36ca2e6c-0">
              I det perspektivet skulle jag vilja veta hur miljöministern tänkt
              sig att ta till vara de lokala miljömålen i det fortsatta arbetet
              på klimatområdet.
            </seg>
          </u>
          <note type="speaker" xml:id="i-1aa6e31d7888fa55-0">
            Anf. 20 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-7">
            <seg xml:id="i-7b460484ef778c50-0">
              Herr talman! Man hade önskat en programförklaring och egentligen
              att jag hade lagt fram vårens klimatproposition redan nu. Ja,
              jag är helt enig med er om att mycket mer kan göras, men jag kommer
              att återkomma. Vad jag tror är viktigt är att vi också utvärderar
              och tittar på vad vi hittills har gjort. Jag anser inte att det
              är tillräckligt. Men vi har gjort väldigt många insatser och haft
              många gräsrotsinitiativ, kan man säga.
            </seg>
            <seg xml:id="i-7acb27953aa627a1-0">
              Klimatkampanjen drevs uppifrån, men vi har också till exempel
              haft Klimat.nu, som var en intressant satsning tillsammans med
              folkrörelser. Just nu har vi en utställning på Naturhistoriska
              riksmuseet bland annat riktad till skolungdomar. Vi har också
              statligt stöd till denna. Vidare har vi en hel del pågående informationsarbete
              i samband med våra klimatinvesteringsprogram ute i kommunerna.
              Det har tagits en lång rad initiativ och prövats många grepp,
              och det är viktigt att se vilka vägar som är bäst när det gäller
              framkomlighet.
            </seg>
            <seg xml:id="i-3c72aacd48bd293a-0">
              Det finns en konflikt här när det gäller att styra gräsrotsinitiativ
              uppifrån det vill säga detta med att fråga regeringen. Styr inte
              uppifrån, utan se till att det händer nedifrån!
            </seg>
            <seg xml:id="i-10d31f6b88cee1c8-0">
              Jag menar att det nationella forum som vi startar vid årsskiftet
              är bra just därför att det bygger på att det ska vara en underifrånaktivitet.
              Det är inte fråga om en ny myndighet som ska styras uppifrån utan
              om en plattform för samordning av de aktiviteter som pågår i kommunerna
              alltså just det som Claes Västerteg tar upp.
            </seg>
            <seg xml:id="i-d0ac3662de35db10-0">
              Många av dem som är aktiva ute i kommunerna inte minst exempelvis
              Agenda 12-nätverk tycker att den här typen av stöd behövs, just
              ett stöd för den verksamhet som pågår med möjligheter till erfarenhetsutbyte
              och möjligheter till kontakter som finns i och med ett sådant
              här forum. Jag tror att detta är ett utmärkt initiativ för att
              stötta det lokala arbetet när det gäller klimatinformation och
              aktivitet.
            </seg>
            <seg xml:id="i-568eba8928d5f5b3-0">
              Jag tror att vi också som politiker har ett ansvar för att föra
              upp det här på agendan och menar att klimatfrågorna så att säga
              är på väg upp i en diskussion som är väldigt positiv just nu.
              Det kan vi alla bidra till nationellt, lokalt, i medierna och
              på andra sätt till exempel genom att föra ut forskningsresultat.
              När vi för ett par veckor sedan förde ut resultaten från den nya
              forskning som har gjorts i Arktis kunde jag själv uppleva vilket
              intresse detta väcker och vilken medvetenhet det skapar.
            </seg>
            <seg xml:id="i-905bb1531ae19042-0">
              Vi märker att det fungerar att i samband med klimatförändringarna
              diskutera den typ av ekonomiska styrmedel som vi nu jobbar med
              inom ramen för den gröna skatteväxlingen till exempel och att
              det, som jag sade i mitt svar, finns ett ökat intresse för att
              koppla ihop det hela och förstå att det här är nödvändigt.
            </seg>
            <seg xml:id="i-dae29488a7296a2a-0">
              Jag välkomnar alltså utvärderingar, diskussioner och förslag
              om hur vi på ett bra sätt ska driva vidare kommunikationen kring
              klimatfrågan; jag tror att vi är eniga om att detta är centralt.
              Vad jag kommer att göra är att på bästa sätt försöka utvärdera
              de erfarenheter vi har, ta del av de förslag som finns och tänka
              nytt.
            </seg>
            <seg xml:id="i-d65998e115edb996-0">
              Jag tar, som sagt, gärna emot förslag och idéer om hur ni tror
              att vi mobiliserar nedifrån, för jag tror inte att detta är någonting
              som ska göras bara uppifrån, från regeringen, utan det är en gemensam
              uppgift som vi har.
            </seg>
          </u>
          <note type="speaker" xml:id="i-a71d5da06be20ffe-0">
            Anf. 21 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-a8e18b11f502ff86-1">
            <seg xml:id="i-492832a77bc5d3c0-0">
              Herr talman! Miljöministern vill inte riktigt svara på mina frågor
              om hur man måste gå till väga för att få en riktigt bred ansats
              i mobiliseringen. Det gäller också nödvändigheten att göra ytterligare
              saker, att ta ytterligare kontakter, att ta initiativ på Europanivå
              tillsammans med folkrörelser och så vidare därför att väldigt
              mycket görs, och väldigt mycket är på gång. I varje fall framgick
              det när jag läste ministerns svar. Nu har hon öppnat lite grann
              i debatten här för att det faktiskt behövs ytterligare insatser
              på informations- och mobiliseringssidan. Det gläder mig. Jag tror
              att vi tillsammans kan komma framåt där.
            </seg>
            <seg xml:id="i-03ee8bc1283118dd-0">
              När jag läste ministerns svar om att det mesta redan görs blev
              jag naturligtvis nyfiken på att få ta del av den sjudande folkbildningsverksamhet
              som då naturligtvis måste råda runtom i landet. Via Internet kollade
              jag utbudet hos två stora studieförbund, av vilka det ena är miljöministerns
              parti närstående. Vilka studiecirklar och arrangemang finns det
              när det gäller klimat, växthuseffekt etcetera? Jag har kollat
              i Örebro som ligger nära mig, och i Uppsala som ligger nära miljöministern
              dessa centralorter för intellektuell briljans i vårt land.
            </seg>
            <seg xml:id="i-5c35518283c103b4-0">
              Men döm om min förvåning när jag inte hittade en enda cirkel
              eller föreläsning om miljön! Det ena studieförbundet hade 365
              olika cirklar i Örebro och Uppsala ihop att välja bland. Där fanns
              kinesiska, och där fanns knyppling. Mindre matlagningskunniga
              modiga män fanns också på programmet liksom Bli en fena i köket,
              kundaliniyoga och, inte att förglömma, gärdsgårdsbygge. Men där
              fanns inget om växthuseffekten.
            </seg>
            <seg xml:id="i-f8c3ce300748c355-0">
              Anser miljöministern att detta är ett uttryck för den mobilisering
              som hon anser vara i stort sett fullgod?
            </seg>
            <seg xml:id="i-4ca3dcd3afe118b4-0">
              Ibland roar jag mig också med att läsa bilannonser dels därför
              att jag är väldigt intresserad av bilar jag brukar titta på återförsäljarna
              för de stora märkena dels mer och mer av nyfikenhet kring hur
              man marknadsför fordon. Nästan undantagslöst handlar det om att
              marknadsföra sportighet, lyx och styrka. Men nästan aldrig är
              det de mer miljövänliga alternativen som marknadsförs en konsekvens
              bland annat av, och till stor del av, hur efterfrågan faktiskt
              fortfarande ser ut.
            </seg>
            <seg xml:id="i-bd689a61cb27f711-0">
              Är detta ett uttryck för att mobiliseringen hittills har lyckats
              så väl som miljöministern vill påstå?
            </seg>
            <seg xml:id="i-fbff010b2ad02a04-0">
              Climate Aid är ett mycket spännande initiativ för just kommunikationsinsatser
              inom klimatområdet och när det gäller växthuseffekten. Flera gånger
              har man från Climate Aid varit i kontakt med Miljödepartementet
              för att få stöd för sitt arbete och sin idé.
            </seg>
            <seg xml:id="i-0d313026d05637c3-0">
              Stödet i budgetpropositionen 2005 uteblev, men det kan finnas
              möjligheter att på annat sätt ge stöd för arbetet. Tänker miljöministern
              genom regleringsbrev eller på annat sätt ge Naturvårdsverket möjligheter
              att stödja Climate Aid ekonomiskt i dess arbete? Såvitt jag kan
              förstå är Naturvårdsverket mycket positivt till detta initiativ,
              som innebär att företag och organisationer och även allmänheten
              kan mobiliseras ännu bättre i arbetet för en bättre miljö och
              för att hejda den galopperande växthuseffekten.
            </seg>
          </u>
          <note type="speaker" xml:id="i-ef22bf73ffe9f9d0-0">
            Anf. 22 CLAES VÄSTERTEG (c):
          </note>
          <u who="claes_vasterteg_e2b1ee" xml:id="i-a5952c7dc68aaf0d-1">
            <seg xml:id="i-346cc1fe217128fe-0">
              Herr talman! Jag tror att både jag och Sven Gunnar gärna hade
              tagit emot klimatpropositionen redan nu, för vi längtar efter
              att få skriva motioner och se vad den innehåller. Det är som sagt
              en viktig fråga.
            </seg>
            <seg xml:id="i-cb1f45b390400136-0">
              Låt mig skicka med lite av en önskelista. Jag tror, precis som
              miljöministern, att det måste innehålla en del kraftiga informationsinsatser
              kring klimatproblematiken, växthuseffekten och utsläppen. Då ska
              det vara långsiktiga informationsinsatser. Det ska inte vara såsom
              det inträffade för något år sedan när Naturvårdsverket hade inlett
              en stor satsning men blev plötsligt avbrutet i sin kampanj. Samtidigt
              måste också propositionen och det framtida arbetet innehålla tydliga
              incitament för mig som individ och för företag runtom i landet
              incitament som visar att det finns möjligheter att med en morot
              göra något åt klimatproblematiken och att man kan tjäna på att
              vara miljövänlig. Men en central del just kopplad till den interpellation
              som Sven Gunnar har skrivit är honnörsordet delaktighet, så att
              man lokalt ute i landet kan känna att man kan påverka miljöpolitiken
              och de miljömål som vi sätter upp och att man har ett inflytande.
              Det är för mig en helt central utgångspunkt i det fortsatta arbetet
              med klimatfrågan.
            </seg>
          </u>
          <note type="speaker" xml:id="i-6c7147afc42fe2ab-0">
            Anf. 23 Statsrådet LENA SOMMESTAD (s):
          </note>
          <u who="unknown" xml:id="i-6b3d0de51ab0d2b6-8">
            <seg xml:id="i-aedc47769be03dee-0">
              Herr talman! I tolkningen att jag hävdat att allting gjorts och
              att ingenting mer behöver göras hårdrar Sven Gunnar en aning.
              Jag tror att vi båda tycker att mer behöver göras, samtidigt som
              det är viktigt att se vad som redan görs och arbeta vidare med
              det. I stället för att hela tiden bara tänka på att man ska ha
              nya saker ska man arbeta vidare på det som redan gjorts.
            </seg>
            <seg xml:id="i-11a38ccad66f760b-0">
              Vad gäller folkrörelsearbete hade vi kampanjen Klimat.nu för
              en tid sedan. Det finns skäl att se på hur till exempel folkrörelsearbetet
              kan främjas. Då vill jag än en gång återkomma till ett nationellt
              forum för hållbar utveckling. Grunden och idén bakom detta forum,
              som utvecklades här i riksdagen i en parlamentarisk kommitté Nationalkommittén
              för Agenda 21 och Habitat var att ha en plattform för mobilisering,
              inte bara för kommuner utan också för organisationer ungefär på
              det sätt som vi hade inför Johannesburg, då väldigt många aktiva
              organisationer hade en möjlighet att samlas, ta del av och delta
              i det stora arbetet med egna insatser. Sådant ser jag fram emot,
              och jag ser också fram emot att det görs insatser också på lokal
              nivå och från organisationer. Även den gången visade det sig att
              allt inte kan styras och drivas fram uppifrån.
            </seg>
            <seg xml:id="i-f3111ee4d1e416c5-0">
              Här har vi än en gång ett gemensamt problem när det gäller både
              klimatfrågan och miljöfrågorna i stort. Vi har ett ansvar att
              lyfta de frågorna i våra egna partier, i oss närstående studieförbund
              och var det må vara. Jag ska noga överväga vad vi inom ramen för
              klimatpropositionen kan föreslå när det gäller information och
              kommunikation, som vi är så eniga om är en viktig fråga.
            </seg>
            <seg xml:id="i-b0d7e0ae65d46732-0">
              Climate Aid är en utlöpare av just klimatkampanjen. Det är utifrån
              det arbetet som detta har kommit i gång. Jag har träffat representanter
              för Climate Aid, och de kommer faktiskt till departementet i morgon,
              så vi har en fortlöpande dialog. I tidigt skede handlade det till
              en hel del om vilken typ av stöd som kan vara lämpligt för den
              typen av initiativ. Nu har det ändrat form en del underhand. Men
              Naturvårdsverket har alltså kontakt med dem, och Sydkraft är också
              involverat. Vi möter dem alltså i morgon, och jag vill i dag inte
              säga på vilket sätt vi kan komma att stödja och samarbeta med
              Climate Aid. Det är ett väldigt positivt initiativ och alltså
              en utlöpare av den klimatkampanj som vi en gång beslutade om.
              Det tycker jag visar att vi kan få ringar på vattnet av bra initiativ.
            </seg>
            <seg xml:id="i-471e99b831218791-0">
              Till slut vill jag till Claes Västerteg än en gång säga att jag
              är helt enig med honom om betydelsen av det lokala deltagandet.
              När det gäller miljömålen över huvud taget är det någonting väldigt
              positivt som hänt sedan den förra miljömålspropositionen. Vi arbetar
              med en ny miljömålsproposition, och det vi känner nu är att det
              är ett helt annat både regionalt och lokalt deltagande i det här
              arbetet, vilket är väldigt positivt. Vi har lyckats förankra miljömålen,
              och vi har lyckats få kommuner att ta miljömålen till sig och
              arbeta med dem. Vi har också mycket att lära av kommuner och den
              regionala nivån när det gäller hur vi ska arbeta vidare.
            </seg>
            <seg xml:id="i-712e472b96f208a8-0">
              Jag kommer i morgon att delta i en större konferens just tillsammans
              med företrädare för kommuner och diskutera samspelet mellan nationell
              och lokal miljöpolitik, där vi har väldigt mycket att göra framöver.
            </seg>
          </u>
          <note type="speaker" xml:id="i-2006b97b19ed27e2-0">
            Anf. 24 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-a8e18b11f502ff86-2">
            <seg xml:id="i-ed9e4370151b3920-0">
              Herr talman! Jag vill tacka miljöministern för den här diskussionen
              och också tacka för att det, som jag tycker, finns en öppnare
              attityd än i det skriftliga svaret, där jag kunde spåra en ganska
              nöjd miljöminister. Nu är man mer beredd att jobba med studieförbunden
              och ta initiativ till förändringar, som ju bevisligen behövs.
              Jag är också tacksam för att miljöministern vill arbeta med Climate
              Aid i en positiv anda. Jag hoppas verkligen att vi hittar olika
              vägar för att ge stöd åt det arbete som Climate Aid har initierat.
            </seg>
            <seg xml:id="i-a1803dcb33f6886e-0">
              Jag är dock övertygad om att verklig kraft i arbetet att förhindra
              klimatförändringarna får vi först när människor, medborgare, i
              breda fält med sin vilja och sitt engagemang ställer krav på varor
              och tjänster, på politiker och andra beslutsfattare. För att det
              ska bli verklighet önskar jag trots allt lite mer eld i baken
              på miljöministern för att understödja den breda folkliga samling
              som behövs i arbetet för att hålla tillbaka växthuseffekten, för
              att aktivt mobilisera till folkbildning, mobilisera folkrörelser,
              företag, organisationer med flera och för att ta initiativ på
              Europanivå för att få till stånd motsvarande mobilisering i Europa.
            </seg>
          </u>
          <note xml:id="i-f20ddde72295961c-2">
            Överläggningen var härmed avslutad.
          </note>
          <note xml:id="i-e4da1c9a592ee5eb-0">
            5 § Svar på interpellation 2004/05:87 om studenters ekonomiska
            trygghet
          </note>
          <note type="speaker" xml:id="i-8487dc9a093c5f1b-0">
            Anf. 25 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-9">
            <seg xml:id="i-cd1f2cb9cde464fc-0">
              Herr talman! Torsten Lindström har frågat utbildningsministern
              vad han avser att göra för att öka studenternas trygghet. Arbetet
              inom regeringen är så fördelat att det är jag som ska svara på
              frågan.
            </seg>
            <seg xml:id="i-d270fb728d342e9c-0">
              De senaste årens utbyggnad av högskolan har bidragit till en
              breddad rekrytering, vilket glädjande nog lett både till fler
              studerande och till att andelen studenter från studieovana hem
              ökat. Vi har ett generöst studiestödssystem i Sverige som gör
              det möjligt för de studerande att finansiera sina levnadskostnader
              under studietiden. Studiestödet bidrar till att undanröja ekonomiska
              studiehinder, och därmed har antalet studerande ökat och rekryteringen
              breddats. Regeringen strävar efter att utveckla studiestödet ytterligare
              så att det möjliggör studier för ännu fler och så att det i ännu
              större utsträckning bidrar till att utjämna sociala och könsmässiga
              snedvridningar.
            </seg>
            <seg xml:id="i-716313335e4b6812-0">
              En särskild utredare tillkallades under 2002 för att göra en
              samlad analys av den ekonomiska och sociala situationen för studerande
              under hela studietiden inklusive studieuppehåll. Utredaren hade
              även i uppdrag att kartlägga samspelet mellan studiestödssystemet
              och andra förmånssystem. Studiesociala utredningens betänkande,
              Studerande och trygghetssystemen , har remissbehandlats och bereds
              nu inom Regeringskansliet.
            </seg>
            <seg xml:id="i-9a7bf065cdffb63a-0">
              Regeringen har också uppmärksammat situationen för studerande
              med barn. En miljard kronor har beräknats för en satsning för
              att hjälpa barn i ekonomiskt utsatta familjer från och med 2006.
              Bland annat ska bostadsbidragen och underhållsstödet höjas. Dessutom
              ska ett barntillägg till studerande införas. Utgiftsområde 15
              Studiestöd beräknas från och med 2006 öka med 450 miljoner kronor
              till följd av ett sådant barntillägg.
            </seg>
            <seg xml:id="i-fb09d131f7518beb-0">
              I 2004 års ekonomiska vårproposition har regeringen vidare aviserat
              en generell satsning på barnfamiljer i form av höjda barnbidrag
              och flerbarnstillägg. Flerbarnstillägg ska dessutom ges redan
              från andra barnet. Även taket i föräldraförsäkringen ska höjas.
              Samtliga dessa åtgärder kommer även studerande föräldrar till
              del och bidrar på så sätt till att fler grupper kan studera.
            </seg>
            <seg xml:id="i-469cc0c670e4df50-0">
              Studiestödssystemet ska även tillgodose det livslånga lärandet.
              Det ska vara möjligt att återkomma i studier även senare i livet.
              För att göra det möjligt för fler äldre att studera med studiemedel
              har regeringen i budgetpropositionen för 2005 aviserat att fler
              äldre ska ges möjlighet att finansiera sina studier med studiemedel.
              För andra halvåret 2006 har 100 miljoner kronor beräknats och
              därefter 250 miljoner kronor per år för detta ändamål.
            </seg>
            <seg xml:id="i-295fb8940571459b-0">
              Studiemedelssystemet innehåller trygghetsregler för studerande
              som blir sjuka. Den som blir helt sjukskriven kan behålla sina
              studiemedel trots att han eller hon inte studerar och får dessutom
              sitt studielån avskrivet från och med den 31:a sjukdagen. De veckor
              den studerande är sjukskriven räknas inte heller in i den maximala
              tid som studiemedel kan beviljas. Det är redan i dag möjligt att
              läsa på deltid och uppbära studiemedel för deltidsstudier. Möjligheten
              att kombinera deltidsstudier med sjukskrivning på deltid togs
              upp både av den Studiesociala utredningen och av SGI-utredningen
              som analyserat skyddstider för sjukpenninggrundande inkomst. Även
              SGI-utredningens betänkande bereds för närvarande inom Regeringskansliet.
            </seg>
            <seg xml:id="i-31da3f8ff904bb63-0">
              Torsten Lindström tar också upp studenternas alkoholvanor. Här
              är det viktigt att påpeka att landets universitet och högskolor
              har ett ansvar för att studenterna ska ha tillgång till hälsovård.
              Detta ansvar gäller särskilt sådan förebyggande hälsovård som
              har till ändamål att främja studenternas fysiska och psykiska
              hälsa. På de allra flesta universitet och högskolor arbetar studenthälsovården
              mycket aktivt med dessa frågor.
            </seg>
            <seg xml:id="i-6de7807b36ffb621-0">
              Under 2001 tillsatte regeringen dessutom Alkoholkommittén med
              uppgift att arbeta med förebyggande insatser fram till och med
              2005 då en slutrapport ska lämnas. Alkoholkommittén har identifierat
              ungdomar upp till 25 år som en särskilt viktig målgrupp för sitt
              arbete. Alkoholkommitténs arbete främjar det förebyggande arbetet,
              även för studenter. Kommittén har bland annat under tre år gett
              ekonomiskt stöd till fyra högskolor i syfte att stimulera det
              alkoholförebyggande arbetet, och resultatet av dessa insatser
              kommer att presenteras i en rapport under 2005.
            </seg>
            <seg xml:id="i-dcb2b5f6b4db4cdb-0">
              Jag anser sammanfattningsvis att studenternas ekonomiska och
              sociala trygghet är viktig. Jag kan också konstatera att regeringen
              redan arbetar aktivt med de frågor som Torsten Lindström tar upp,
              vilket kommer att bidra till en ökad trygghet för studerande under
              studietiden.
            </seg>
          </u>
          <note type="speaker" xml:id="i-b1d9fbe025b44934-0">
            Anf. 26 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-29bc2b711ebf6492-0">
            <seg xml:id="i-869b0327eaddc022-0">
              Herr talman! Jag vill inledningsvis hälsa statsrådet Lena Hallengren
              välkommen i ansvaret för dessa frågor och också tacka statsrådet
              för svaret på min interpellation.
            </seg>
            <seg xml:id="i-4adb8d065493d0bf-0">
              Det vore spännande om Lena Hallengren nu ville signalera en nytändning
              i de studiesociala frågorna, för det skulle behövas. Tyvärr verkar
              det snarare av svaret som om den vanliga socialdemokratiska ljumma
              inställningen består.
            </seg>
            <seg xml:id="i-5facb6781979888e-0">
              Den studiesociala utredare som Lena Hallengren talar om tillkallades
              ju efter att Socialdemokraterna hade fått alla andra partier emot
              sig i frågan. Det var en utredning som av regeringen fick ett
              så begränsat uppdrag att ingen blev förvånad över att den mest
              bara kom att beskriva problem. De få förslag som utredningen lade
              fram har inte hörsammats. Går det att hoppas på en ändring?
            </seg>
            <seg xml:id="i-dfe513ad09e0b576-0">
              Att det sedan kan finnas något ljus i tunneln för studenter med
              barn beror ju på att Socialdemokraterna till sist gav upp motståndet
              i frågan efter hårt tryck från Student-Sverige och även från oss
              kristdemokrater.
            </seg>
            <seg xml:id="i-e77536b0e5bc283a-0">
              Bortsett från detta är det inte mycket nytt som Lena Hallengren
              presenterar i sitt svar. Låt mig därför ställa ett antal mycket
              konkreta frågor.
            </seg>
            <seg xml:id="i-2a47a4a474cd2326-0">
              Herr talman! Samhället är och blir i allt högre grad ett kunskapssamhälle
              där förmågan att lära är en överlevnadsfråga. Genom ett väl fungerande
              studiestöd ges fler tillfälle att lära, vara aktiva och delaktiga.
              Studenterna har övergått från att vara en homogen grupp till en
              heterogen massa. Det finns en stor spridning i hur studenternas
              livssituation ser ut: unga, äldre, utan barn, med barn, singlar,
              par, rika, fattiga. Över hälften av studenterna är äldre än 25
              år. Det är därför hög tid att göra upp med gamla fördomar och
              i stället skapa ett system som ger trygghet och möjlighet för
              alla att lära i kunskapssamhället.
            </seg>
            <seg xml:id="i-f22d4d3b85e5495c-0">
              I dag faller alldeles för många mellan stolarna, eftersom trygghetssystemen
              inte är anpassade efter studenterna. Studenter får inte ta del
              av socialförsäkringssystemen på samma villkor som andra samhällsmedborgare.
              När, Lena Hallengren, tänker regeringen följa den studiesociala
              utredningens råd om detta?
            </seg>
            <seg xml:id="i-99fb023dcc72ad8b-0">
              Herr talman! I dag går det inte att vara sjukskriven på deltid
              för en student detta trots att studier i mer begränsad omfattning
              kan vara den bästa chansen för en student som blivit sjuk att
              komma tillbaka. De positiva effekterna för samhället och den enskilde
              är uppenbara om förutsättningarna för att kombinera studier med
              sjukskrivning på deltid införs. Kan studenterna, Lena Hallengren,
              hoppas på att det blir en ändring?
            </seg>
            <seg xml:id="i-1dd26b2bca2ec867-0">
              Som lök på laxen har studenterna därtill en rekordlång karenstid
              vid sjukskrivning, 30 dagar. Att studenternas karenstid är satt
              till 30 dagar gör att det blir mycket kostsamt för en student
              till och med kanske förödande att vara sjuk. Inga andra i Sverige
              har 30 dagar karenstid. Varför ska studenter ha det? Kan studenterna,
              Lena Hallengren, hoppas på att det blir en ändring?
            </seg>
            <seg xml:id="i-c06c0b54f3eecc45-0">
              Ett annat exempel rör bostadsbidraget. De nuvarande reglerna
              för hur bostadsbidraget räknas ut för studenter var ursprungligen
              tänkt som övergångsregler. Studiesociala utredningen har föreslagit
              förändringar, att studiebidraget ska undantas från inkomsten då
              bostadsbidrag fastställs. När, Lena Hallengren, kommer det skarpa
              förslaget på riksdagens bord?
            </seg>
            <seg xml:id="i-f307a48e061514fb-0">
              Herr talman! Flera studier bekräftar också att studenternas alkoholvanor
              innebär ett klart riskbeteende. En studie från Lund visar att
              en tredjedel av de unga har en hög alkoholkonsumtion som riskerar
              att permanentas och bli förödande för deras hälsa och därmed för
              folkhälsan. Ändå säger inte Lena Hallengren något om möjligheterna
              att ytterligare skärpa lärosätenas ansvar, vilket vi kristdemokrater
              förespråkar.
            </seg>
            <seg xml:id="i-58326a9b725b3c01-0">
              Herr talman! Student-Sverige väntar. Ge oss besked nu, Lena Hallengren!
            </seg>
          </u>
          <note type="speaker" xml:id="i-be703992d943b609-0">
            Anf. 27 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-10">
            <seg xml:id="i-0e06d6a25d21cb0f-0">
              Herr talman! Det känns väldigt spännande att ta över ansvaret
              för studiestödsfrågor och studiesociala frågor, inte minst mot
              bakgrund av den otroliga utveckling som vi har sett under de senaste
              åren. Alltfler studerar på högskola och har möjlighet att göra
              det oavsett sin sociala bakgrund. Den sociala snedrekryteringen
              minskar ju, även om den fortfarande är en stor utmaning för oss
              att arbeta med. Det är någonting som jag med glädje ska ta mig
              an. För mig är det viktigt att vi har generella studiestöd som
              innebär att alla får lika förutsättningar att studera.
            </seg>
            <seg xml:id="i-2bbd86519b9ee575-0">
              Precis som Torsten Lindström skriver i sin interpellation och
              upprepar i sin fråga och jag kan också upprepa mitt svar ska nu
              barntillägget införas. Vi vet att studerande med barn har en särskilt
              tuff ekonomisk situation. Barntillägg, flerbarnstillägg, höjda
              barnbidrag, ytterligare stöd till barn som lever i utsatta familjer
              är åtgärder som är mycket betydelsefulla för att man i familjer
              med barn ska kunna studera.
            </seg>
            <seg xml:id="i-9dc0aa6f8a9a1be8-0">
              Jag noterar också att det i Kristdemokraternas budgetförslag
              inte finns några medel avsatta för ett barntillägg. Det är ju
              lätt, Torsten Lindström, att stå här och prata och komma med förslag,
              men det vore ju intressant om de rymdes, inte bara i Kristdemokraternas
              budget utan kanske också i alla fyra borgerliga partiers budgetar.
            </seg>
            <seg xml:id="i-6cb1d08fd1d8eda8-0">
              Återigen: Det känns spännande att ta över. Jag hoppas att få
              möjlighet att återkomma till riksdagen med ett förslag om ett
              barntillägg och formerna för det och att återkomma till riksdagen
              med förslag om att införa ett stöd för att ge fler äldre möjligheter
              att studera. Det handlar ju om att förverkliga ett livslångt lärande.
              Jag fortsätter gärna att ta en diskussion med Torsten Lindström
              om dessa frågor. Inte minst återkommer jag gärna och diskuterar
              ekonomin utifrån Kristdemokraternas budgetförslag.
            </seg>
          </u>
          <note type="speaker" xml:id="i-55129615f9896c6b-0">
            Anf. 28 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-29bc2b711ebf6492-1">
            <seg xml:id="i-62bd3a5e2e6fd19e-0">
              Herr talman! Det är ju fascinerande att Lena Hallengren och jag
              kan vara överens om att detta är spännande frågor. Men det räcker
              ju inte med att ställa frågor, det måste finnas svar också. Det
              måste finnas en linje.
            </seg>
            <seg xml:id="i-6d0e1aeb5aa8ed76-0">
              Det kan inte vara lätt att ta över som minister för de här frågorna
              i en socialdemokratisk regering som direkt inte har visat något
              större intresse för dem. Eller också är det kanske tvärtom: Det
              är lätt att sätta avtryck. Hur det än blir måste det ju bli en
              förbättring jämfört med tidigare.
            </seg>
            <seg xml:id="i-f1306421621eb18c-0">
              I dag ser vi att de studiesociala murarna består, trots allt
              tal om kunskapssamhälle, trots allt tal om vuxnas lärande. Det
              vore tacknämligt om åtminstone några av de problem som jag tog
              upp i min interpellation fick något slags bemötande av statsrådet
              i dag i stället för bara tal om att det eventuellt kanske någon
              gång möjligtvis kommer någonting.
            </seg>
            <seg xml:id="i-61f06431b9fdcff8-0">
              Herr talman! Jag vill återkomma till frågan om 30 dagars karenstid.
              Jag vill ställa den konkreta frågan, för jag att det är många
              som vill ha ett konkret svar från Lena Hallengren: Tycker verkligen
              regeringen att det är rimligt att en grupp i Sverige har 30 dagars
              karenstid? Svara gärna ja eller nej på den frågan, Lena Hallengren.
              Tycker verkligen regeringen att det är rimligt att studenter till
              skillnad från dem som har ett lönearbete i dag inte kan kombinera
              studier med en deltidssjukskrivning och på så sätt snabbare komma
              tillbaka till sin vardag?
            </seg>
            <seg xml:id="i-e22e696acd57e74b-0">
              Det hjälper inte att tala om att man kan studera på deltid. Lena
              Hallengren borde, som tillhörande samma generation som jag, veta
              att alla kurser inte finns på deltid. Det måste alltså skapas
              en möjlighet att kombinera deltidsstudier och en deltidssjukskrivning.
              Kommer Lena Hallengren att jobba för det? Ett ja eller ett nej
              som svar på den frågan vore tacknämligt.
            </seg>
            <seg xml:id="i-302788c2ef31dd7e-0">
              Sedan är det ju så att det vi sett under många år är en urholkning
              av studenternas standard. Enligt Föreningssparbanken har studenterna
              förlorat ungefär 40 % av sin disponibla inkomst de senaste 15
              åren. En viktig orsak till det är bristen på studentbostäder.
              En annan viktig orsak är de regler som finns när det gäller bostadsbidragen.
              Ja eller nej, Lena Hallengren, kommer regeringen med förslag i
              den här frågan? Studiesociala utredningen, som jag kan rekommendera
              just i det här avseendet, har faktiskt förslag på den punkten.
            </seg>
            <seg xml:id="i-7a5297fa5da9e720-0">
              Sedan, herr talman, talar Lena Hallengren också om detta med
              barntillägg. Låt mig då uppdatera statsrådet och berätta att vi
              kristdemokrater var det första partiet som hade ett finansierat
              förslag till barntillägg. Jag välkomnar att Socialdemokraterna
              har följt vårt exempel, trots motstridiga besked från tidigare
              statsråd i de här frågorna, och numera också vill ha ett barntillägg.
              Det återstår dock, som vanligt, herr talman, en reservation för
              hur barntillägget kommer att se ut. Kommer det att gå till de
              barn som verkligen behöver det, eller kommer det att fördelas
              på något annat sätt? Också på den punkten skulle det vara intressant
              med någon form av klarläggande besked från statsrådet.
            </seg>
            <seg xml:id="i-ba22a2ddc7162bde-0">
              Låt mig fortsätta, eftersom de första frågorna inte har fått
              något svar, med att skicka med fler frågor som statsrådet kan
              svara på i sitt nästa inlägg. Hur är det egentligen med studerande
              pappor som i dag inte har någon möjlighet att, utöver några få
              dagar, vara borta från sina studier och som faktiskt riskerar
              att hamna hos kronofogden om inte reglerna förändras? Är Lena
              Hallengren beredd att göra någonting åt det problemet?
            </seg>
            <seg xml:id="i-83515dfe4024c364-0">
              Herr talman! Är det verkligen rimligt att alla de här problemen
              finns, att Lena Hallengren talar om att något eventuellt ska göras,
              okänt vad? Det vore tacknämligt med ett svar på åtminstone en
              eller kanske två av de frågor jag ställt.
            </seg>
          </u>
          <note type="speaker" xml:id="i-0d1c652f797fcf42-0">
            Anf. 29 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-11">
            <seg xml:id="i-fc4b1813e322ac1c-0">
              Herr talman! Torsten Lindström kan gärna få använda sitt kommande
              inlägg till att förklara varför just pappor har problem när de
              studerar och får barn. Jag förstår inte riktigt det, så Torsten
              får gärna återkomma till det i sitt sista inlägg. Då kan han också
              få tala lite grann om Kristdemokraternas egen politik och kanske
              vad han själv skulle vilja åstadkomma.
            </seg>
            <seg xml:id="i-1e549c9f8bac7bd5-0">
              Torsten Lindström är en mästare på att raljera i talarstolen
              kring svar, inte minst de som jag nu ger.
            </seg>
            <seg xml:id="i-f72e6e363837b478-0">
              När det gäller karensdag, Torsten Lindström, kan man knappast
              jämställa en karenstid med ersättning med en karenstid i arbetslivet.
              Jag tycker att det är en orimlig jämförelse som du här gör. Jag
              tror att Torsten Lindström har god kännedom om vad det är för
              försäkringsskydd som gäller för den som studerar och blir sjuk,
              nämligen att man kan behålla studiemedlet trots att man inte studerar
              och att man får lånedelen avskriven från och med den 31:a sjukdagen.
              Och de veckor som man är sjuk räknas inte in i det maximala antal
              veckor som studiemedel kan beviljas. Att jämföra det med karenstid
              tycker jag är orimligt utifrån dessa skäl men också utifrån det
              faktum att man under tiden fortfarande har samma ersättning. En
              karenstid är i mina ögon en tid då man inte beviljas någon ersättning,
              så jag kan inte riktigt förstå Torsten Lindströms argumentation
              i detta fall.
            </seg>
            <seg xml:id="i-929d83c791f1a347-0">
              När det gäller frågan om att kombinera deltidsstudier med deltidssjukskrivning
              är mitt svar jag sade det i mitt första inlägg och jag säger det
              ännu en gång att det är en fråga som ses över. Ett livslångt lärande
              är naturligtvis någonting som inte minst gäller människor som
              är sjukskrivna men som är förmögna att arbeta eller studera på
              deltid. Vi får anledning att återkomma till det när studiesociala
              utredningen är färdigberedd i Regeringskansliet, och jag återkommer
              med glädje till den diskussionen.
            </seg>
            <seg xml:id="i-1fbd1b54e00e144c-0">
              Alla de steg som vi kan ta för att möjliggöra för fler människor
              att studera på hel- eller deltid, på distans eller rent fysiskt
              närvarande i en grupp, i komvux eller hos andra anordnare är naturligtvis
              väldigt betydelsefulla. Det är klart att vi kan diskutera enbart
              det studiestöd som är det stora studiestödet. Vi kan också diskutera
              korttidsstöd och vi kan diskutera rekryteringsbidrag för att beskriva
              att det också finns andra grupper som behöver nås. Det handlar
              inte enbart om de studenter som själva söker sig till högskolor
              och universitet och som har goda förutsättningar att studera.
            </seg>
            <seg xml:id="i-73918837de4d2b1c-0">
              När det gäller korttidsstöd kan jag notera att Kristdemokraterna
              gör en avsevärd minskning av detta i sitt budgetalternativ. Och
              vi vet att korttidsstödet är någonting som verkligen når grupper
              som annars sannolikt inte hade studerat, just därför att de får
              möjlighet att studera samtidigt som de arbetar på sina arbetsplatser
              tillsammans med sina arbetskamrater. Jag tycker att det är tråkigt
              att se att Torsten Lindström och Kristdemokraterna enbart bryr
              sig om de studenter som är tydliga och har en stark röst i debatten.
              Rekryteringsbidrag och korttidsstöd har Torsten Lindström åtminstone
              inte nämnt en enda gång under den här debatten.
            </seg>
            <seg xml:id="i-fa302b752e53cb3a-0">
              Jag vill också säga att studiestödet höjdes och blev också pensionsgrundande
              2001, vilket är ytterligare något som är helt i rätt riktning.
              I ett samhälle som ska genomsyras av ett livslångt lärande måste
              naturligtvis studiemedlet vara pensionsgrundande.
            </seg>
            <seg xml:id="i-6bd9c969abeacef5-0">
              Sedan vill jag bara avsluta med att säga att jag noterade Torsten
              Lindströms ordval, att Kristdemokraterna hade ett finansierat
              förslag till barntillägg. Det hade varit intressant, tycker jag,
              om Kristdemokraterna fortfarande hade haft ett finansierat förslag
              tillsammans med de andra borgerliga partierna och kunnat presentera
              det. Då hade vi haft något reellt att diskutera.
            </seg>
          </u>
          <note type="speaker" xml:id="i-927800641b3afd86-0">
            Anf. 30 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-29bc2b711ebf6492-2">
            <seg xml:id="i-c01fdb1a81efdf77-0">
              Herr talman! Eftersom Lena Hallengren inte svarar på frågor,
              så låt mig göra det. Jag kan skicka över, om Lena Hallengren vill
              det, med bud Kristdemokraternas motioner, så kan Lena Hallengren
              läsa de förslag vi har. Vi har nämligen förslag när det gäller
              deltidssjukskrivningar, när det gäller karensdagar och när det
              gäller barntillägg. Vi har förslag. Det vore tacknämligt om ministern
              läste på dem. Då skulle kanske ministern få en och annan gnutta
              av inspiration, precis som när Socialdemokraterna har följt vårt
              exempel när det gäller barntillägget och en hel del annat.
            </seg>
            <seg xml:id="i-b32030fb90377d1f-0">
              Jag tror att utifrån den här debatten blir egentligen inte någon
              så mycket klokare. Det är mest ett allmänt prat om förslag som
              eventuellt kommer någon gång. Låt mig därför ställa ytterligare
              en konkret fråga, herr talman. När kommer Lena Hallengren med
              de förslag som hon antyder att hon eventuellt kommer med?
            </seg>
            <seg xml:id="i-52fd470d6cf22da1-0">
              Det går inte, även om hon är nytt statsråd för ett visst område,
              att helt komma ifrån att hon ändå har ett ansvar för den regeringspolitik
              som har förts under ett antal år. Hon måste kunna ge klarare besked,
              även om det är mycket tydligt att hon inte vill svara på några
              som helst sakfrågor i dag.
            </seg>
            <seg xml:id="i-28d7ee346688f774-0">
              Lena Hallengren sade tydligt att regeringen arbetar aktivt. Tyvärr
              har den här debatten visat på motsatsen. Det hjälper inte att
              stuva om i samma gamla vanliga politik om ingenting förändras.
            </seg>
            <seg xml:id="i-6fd75a8ee3f9d8d5-0">
              Sedan, herr talman, vill jag också kommentera det Lena Hallengren
              sade först om det generella barnbidraget. Jag tycker faktiskt
              att det är lite magstarkt och ett slag i ansiktet på dem som har
              det svårast att tala om den generella barnbidragshöjningen i stället
              för att sätta in insatserna där de behövs mest, för de personer
              som verkligen behöver det. Är det socialdemokratisk fördelningspolitik
              att ge samma pengar till en högavlönad minister som till en fattig
              student som lever på socialbidrag? Robin Hood måtte gråta i sin
              Sheerwoodskog.
            </seg>
          </u>
          <note type="speaker" xml:id="i-ed6f4a3981662181-0">
            Anf. 31 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-12">
            <seg xml:id="i-4e95c082aeeb6c26-0">
              Herr talman! Vilken ände börjar man med efter ett sådant inlägg?
              Jag kan ju göra Torsten Lindström besviken till att börja med
              genom att säga att det inte är genom att läsa kd:s motioner som
              jag söker inspiration och inte heller finner någon sådan.
            </seg>
            <seg xml:id="i-91ea16193480e244-0">
              Sedan vet jag inte vad det är för tveksamhet som Torsten Lindström
              kan utläsa. Barntillägget finns med i regeringens budget. Den
              1 januari 2006 kan Torsten Lindström om han har lust att skaffa
              barn också börja studera och kvittera ut ett barntillägg. Och
              möjligheten för äldre att studera kommer att genomföras den 1
              juli 2006.
            </seg>
            <seg xml:id="i-88d133a484bac458-0">
              Jag skulle vilja ge Torsten Lindström ett litet råd inför kommande
              debatter. Lyssna gärna, ta in! Ställ inte samma frågor likt en
              papegoja, utan försök att lyssna på svaren. Då kanske vi får en
              något mer sansad och kanske också lite mer givande debatt vid
              nästa tillfälle, för jag är säker på att den kommer.
            </seg>
          </u>
          <note xml:id="i-f20ddde72295961c-3">
            Överläggningen var härmed avslutad.
          </note>
          <note xml:id="i-c0ea02472c23d7d4-0">
            6 § Svar på interpellation 2004/05:121 om snedvridningen av stödet
            till unga
          </note>
          <note type="speaker" xml:id="i-f14485e2ecc469f9-0">
            Anf. 32 Statsrådet LENA HALLENGREN (s):
          </note>
          <u who="unknown" next="cont" xml:id="i-3af760c0ca07f001-1">
            <seg xml:id="i-a5ea92fdee4aca2e-0">
              Herr talman! Anna Lindgren har frågat mig om jag är beredd dels
              att utjämna skillnaderna på bidragen mellan ungdomsorganisationerna
              och idrotten, dels att se över de nuvarande reglerna för det statliga
              stödet till ungdomsorganisationer.
            </seg>
            <seg xml:id="i-839960b4846e43ac-0">
              Jag vill börja med att understryka att ungdomars engagemang i
              föreningslivet är mycket värdefullt för vårt samhälles utveckling,
              oavsett om det handlar om idrott, demokratiarbete, kultur eller
              något annat. Det är ett fantastiskt arbete som utförs av idrottsföreningar,
              kulturorganisationer, ungdomsorganisationer med flera ett arbete
              som samhället har skäl att uppskatta och värdesätta.
            </seg>
            <seg xml:id="i-b0a030d19a5b6c56-0">
              Dina frågor utgår från en undersökning som Landsrådet för Sveriges
              Ungdomsorganisationer, LSU, och Svenska Scoutrådet har beställt.
              Även om undersökningen i flera avseenden ger en rättvisande bild
              innehåller den tyvärr en del felaktigheter, vilket framför allt
              beror på bidragssystemens komplexitet.
            </seg>
            <seg xml:id="i-0cb42f60647ca49b-0">
              Statsstödet till idrottsorganisationer går exempelvis till lokal
              verksamhet för barn- och ungdomar och beräknas utifrån antal sammankomster
              och deltagartillfällen. Vidare bygger stödet på medlemmar i åldersgruppen
              720 år. När det gäller statsstödet till ungdomsorganisationer
              går det till riksorganisationernas nationella verksamhet. Ungdomsstödet
              grundas till stor del på medlemmar i åldern 725 år och antal lokalavdelningar.
              Detta medför att det är svårt att göra enkla jämförelser och att
              uttala sig om hur stora skillnaderna är. Det är tydligt att verksamheterna
              har olika behov av stöd, och jag tycker att man ska använda system
              som är anpassade efter behoven.
            </seg>
          </u>
          <note xml:id="i-ce732c0296b746db-0">
            De nuvarande reglerna för det statliga bidraget till ungdomsorganisationer
            beslutades i slutet av 2001 och började gälla den 1 januari 2004.
            De nya reglerna tillkom på grund av att vissa regler i det gamla
            bidragssystemet i viss mån hämmade föreningslivets utveckling.
          </note>
          <u who="unknown" prev="cont" xml:id="i-843f1c7870670ff1-1">
            <seg xml:id="i-559ce19c66c4a15d-0">
              Ett annat skäl till förändringarna var att fler ungdomsorganisationer
              lättare skulle kunna få statsbidrag för sin reguljära verksamhet,
              vilket medför större förutsägbarhet och ökade möjligheter till
              utvecklande av nya verksamhetsformer. Därtill kommer att nybildade
              ungdomsorganisationer får större chans att komma in i det reguljära
              bidragssystemet.
            </seg>
            <seg xml:id="i-2f459fd73895d646-0">
              Strukturbidrag lämnas dels i form av ett fast belopp, dels i
              form av ett rörligt belopp. Den rörliga delen grundas på antalet
              lokalavdelningar och antalet medlemmar. Den tidigare bidragsgrunden
              lokala aktiviteter som samlar barn och ungdomar har slopats. Jag
              tycker att det finns starka skäl för att inte fördela ett stöd
              till riksorganisationer utifrån inrapporterade lokala aktiviteter
              från lokalföreningarna. Aktivitetsbegreppet var alltför snävt
              och fångade endast in en liten del av den verksamhet som i dag
              bedrivs i landets ungdomsorganisationer. Många organisationer
              har andra arbetssätt och mötesformer för att nå nya grupper av
              unga, till exempel öppen verksamhet, skolinformation och virtuella
              möten via Internet. Tidigare missgynnades både organisationer
              som bedrev sådana verksamheter och organisationer som hade en
              omfattande internationell verksamhet.
            </seg>
            <seg xml:id="i-2d395ee5d9fbf015-0">
              Jag är medveten om att ungdomsorganisationer vars verksamhet
              innehåller en stor mängd aktiviteter kan få ett mindre rörligt
              bidrag än tidigare. Därför beslutades det att särskilt utsatta
              organisationer skulle få viss ekonomisk kompensation under åren
              20042005. Två organisationer har erhållit sådant stöd.
            </seg>
            <seg xml:id="i-1430062bb4ac20a5-0">
              Enligt min mening ska man inte ställa det ena engagemanget mot
              det andra. Det viktigaste är att det offentliga stat och kommun
              ansvarar för att ungdomar har fortsatt stora möjligheter att vara
              delaktiga i ideella verksamheter. Regeringen har verkat för detta.
              Ser man till det samlade stödet till ungdoms- respektive idrottsorganisationer
              har det ökat kraftigt de senaste åren genom till exempel statens
              stöd till idrottsrörelsen inom ramen för det så kallade Handslaget
              till idrott och avkastningen från AB Svenska Spel. Som regeringen
              tidigare redovisat för riksdagen (prop. 1998/99:107 och prop.
              1998/99:115) ska AB Svenska Spels överskott fördelas med 20 %
              till ungdomsorganisationerna och 80 % till idrottsorganisationerna.
            </seg>
            <seg xml:id="i-933db2753571cf64-0">
              Statskontoret har på uppdrag av regeringen nyligen genomfört
              en studie av föreningsbidrag, Bidrag till ideella organisationer
              (2004:17). I uppdraget ingick bland annat att undersöka behovet
              av gemensamma bidragsprinciper för den statliga bidragsgivningen
              till föreningslivet. Mot bakgrund av denna undersökning avser
              regeringen inom kort att fatta beslut om en översyn av folkrörelsepolitiken.
              Det är alltid viktigt att följa upp ett nytt bidragssystem, och
              jag avser att följa upp effekterna av det nya systemet till ungdomsorganisationer
              för att se om det på något sätt behöver korrigeras.
            </seg>
          </u>
          <note type="speaker" xml:id="i-2035e9aad9349c38-0">
            Anf. 33 ANNA LINDGREN (m):
          </note>
          <u who="anna_lindgren_34c7b1" xml:id="i-59efb2b22a4c6037-0">
            <seg xml:id="i-bbfa83927a9d31d2-0">
              Herr talman! Jag vill tacka statsrådet Lena Hallengren så mycket
              för det här utförliga och omsorgsfulla svaret på min interpellation.
              Vi är helt överens som hur viktig föreningsverksamheten är för
              ungdom, och det är därför jag har ställt den här interpellationen.
              Jag har jobbat kommunalt just inom ungdoms- och fritidsverksamhet
              i över 30 år och formulerat många bidragsbestämmelser på den lokala
              nivån. Och det är klart att när man då tittar på de statliga bidragen
              handlar det främst om att det kommer en värdering till uttryck
              i de statliga bidragen. Det blir en väldig prioritering av idrotten.
            </seg>
            <seg xml:id="i-88a54fb784c18777-0">
              Jag är inte ute efter att sätta den ena aktiviteten mot den andra,
              men min önskan är att det inte ska vara någon skillnad i bedömningen
              när det gäller samhällets stöd till vad en ung människa väljer
              att engagera sig i. Den utredning som Landsrådet för Sveriges
              Ungdomsorganisationer, LSU, och Svenska Scoutrådet hade gjort
              visade på väldigt stora skillnader. Precis som statsrådet sade
              var det egentligen inte lätt att jämföra siffrorna i rapporten,
              men på det stora hela kunde man ändå säga att det var en väldigt
              stor del av pengarna som går till idrotten. Det handlar ju ändå
              om att det är grundläggande principer om rättvisa och neutralitet
              som måste gälla i bidragssystemen.
            </seg>
            <seg xml:id="i-ecb1179a0277d784-0">
              Vad jag förstår avfärdar inte Lena Hallengren problemet som jag
              har tagit upp och som belyses i LSU:s rapport, nämligen att idrottsrörelsens
              medlemmar får nära tre gånger så mycket pengar som medlemmar i
              övriga organisationer. Idrotten gynnas ju förutom av höga bidrag
              även av en särlagstiftning på skatteområdet. Jag vet att Lena
              Hallengren inte har hand om skatterna, men om man tittar på helhetsperspektivet
              bidrar också skattereglerna till den här snedvridningen.
            </seg>
            <seg xml:id="i-545c2b4177cc7421-0">
              Också de regler som finns om sponsringsavdrag gynnar idrotten
              i första hand. Jag har svårt att tänka mig att scouterna skulle
              kunna ge sig ut i skogen med en skylt med ICA-reklam. Det är den
              typen av sponsringsavdrag som idrotten har, och det kan ju inte
              de andra föreningarna göra på samma sätt. Däremot skulle jag kunna
              tycka att kulturen borde få göra det. Men det är en annan fråga.
            </seg>
            <seg xml:id="i-7ad0d5b836b8b94e-0">
              Min huvudfråga kvarstår. Regeringen måste motivera varför idrotten
              premieras framför annan ideell ungdomsverksamhet. Jag tycker inte
              att jag får svar på den frågan. Jag har fått en redogörelse för
              hur det är men inte för varför denna skillnad finns.
            </seg>
            <seg xml:id="i-5be51b11658d9118-0">
              Bidragssystemet till ungdomsorganisationer och Ungdomsstyrelsens
              agerande har ju varit föremål för debatt de senaste dagarna. Det
              kommer väl en interpellationsdebatt om det också senare i dag,
              det här med P1-programmet Kalibers reportage om Revolutionär Kommunistisk
              Ungdom som har fått 2 miljoner kronor de senaste åren, pengar
              som har använts för att sprida propaganda för diktaturstater som
              Nordkorea och Kuba. Det måste vara ett grundläggande krav att
              man, för att få del av statliga pengar, måste ha en demokratiskt
              syftande verksamhet. Men den debatten kommer senare.
            </seg>
            <seg xml:id="i-601b2167db0525b8-0">
              Jag uppfattar det som vi har hört de senaste dagarna som ytterligare
              ett exempel på att det brister i Ungdomsstyrelsens sätt att utforma
              systemet och tillämpa det. Om man ska ha ett målstyrt bidragssystem
              till ungdomsorganisationerna måste ju verktyg för att utvärdera
              måluppfyllelsen också finnas. Det räcker inte att räkna antalet
              lokalavdelningar och medlemmar som sker i dag. Jag är väldigt
              glad att Lena Hallengren aviserar en översyn av bidragen som Ungdomsstyrelsen
              hanterar, för det behöver verkligen göras.
            </seg>
            <seg xml:id="i-eeb883daf3449ef9-0">
              På frågan om hur man ska kunna utjämna skillnaden i fråga om
              bidragen mellan ungdomsorganisationerna och idrotten tycker jag
              dock inte att jag har fått något svar.
            </seg>
          </u>
          <note type="speaker" xml:id="i-cc28174d777513b9-0">
            Anf. 34 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-13">
            <seg xml:id="i-2a8bd4644c58e0c7-0">
              Herr talman! Det nya bidragssystemet har ju, precis som jag nämnde
              i min inledning, just börjat gälla. Därför ser jag gärna över
              det och följer det. Men att göra något omedelbart är jag inte
              beredd till. Vi får låta det gå en tid. Men naturligtvis ska vi
              följa och utvärdera det. Som jag också nämnde i mitt svar vilar
              idrottsorganisationer och ideella ungdomsorganisationer på olika
              grund. Man jämför olika saker. Man jämför aktivitetsstöd. Man
              jämför med lokalavdelningar. Man jämför olika åldersgrupper.
            </seg>
            <seg xml:id="i-5889e611e64aa6e2-0">
              Framför allt kan det vara intressant, tycker jag, att känna till
              historiken för den som inte gör det. Tidigare fördelades ju hela
              statsstödet till ungdoms- och idrottsorganisationerna av Statens
              ungdomsråd. I budgetpropositionen 1989/90 förändrades systemet.
              80 % av stödet bröts ut för att i stället fördelas av idrottsrörelsen.
              Bakgrunden till detta beslut var att idrottsrörelsen då svarade
              för över 80 % av de aktiviteter som redovisas inom ramen för det
              lokala aktivitetsstödet. Då kändes det rimligt, gissar jag som
              inte var med på den tiden, att riksdagen när den skulle fatta
              beslutet tyckte att det var en rättvis fördelning att idrottsrörelsen
              tog med sig de 80 % som man hade aktiviteter för.
            </seg>
            <seg xml:id="i-26f0093b4fdea1cf-0">
              Samma fördelningsnyckel användes sedan av riksdagen när man fördelade
              pengar från AB Svenska Spel 1999. Det är inte aktuellt att göra
              en omprövning av hela detta bidrag som det ser ut nu. Däremot
              vill jag påtala att stödet till ungdomsorganisationer å andra
              sidan ökar kraftigt, något som jag ser väldigt positivt på. Stödet
              har ökat från, tror jag, 9 miljoner kronor till 142 miljoner kronor
              de senaste fem åren, vilket är en dramatisk ökning. Det är pengar
              som ska gå till den lokala verksamheten.
            </seg>
            <seg xml:id="i-59bdbd9f9a11b6bb-0">
              Det stöd som fördelas från Ungdomsstyrelsen till ungdomsorganisationer
              är medel som ska gå till den nationella organisationen. Det ska
              egentligen inte huvudsakligen gå till lokala aktiviteter, utan
              där kompletteras också stödet till ungdomsorganisationerna med
              ett lokalt aktivitetsstöd i det stora flertalet av våra kommuner.
              Dessutom har vi de medel från Svenska Spel som också ska ge stöd
              till lokala aktiviteter.
            </seg>
            <seg xml:id="i-331071a3b561e926-0">
              RKU-debatten som interpellanten nämnde kommer vi att återkomma
              till alldeles strax.
            </seg>
          </u>
          <note type="speaker" xml:id="i-f280819dde13dfee-0">
            Anf. 35 ANNA LINDGREN (m):
          </note>
          <u who="anna_lindgren_34c7b1" xml:id="i-59efb2b22a4c6037-1">
            <seg xml:id="i-6db83a788dbf3ed5-0">
              Herr talman! Det samlade bidraget har ökat, precis som sägs i
              svaret. Men det finns ändå en ojämnhet i fördelningen. På lokal
              nivå får idrottsorganisationer och vanliga ungdomsorganisationer
              som regel ett likadant bidrag. Det ser likadant ut. Man har tydligen
              valt att gå med på den här förändringen.
            </seg>
            <seg xml:id="i-ebf0682c49fa9c19-0">
              Man skulle ju kunna se på fördelningen från Svenska Spel annorlunda.
              Den här delen på 80 % är fortfarande kvar. Jag har tidigare hört
              att det har att göra med bland annat Tipstjänst och att det var
              fotbollen och idrotten som genererade de här pengarna. Man kan
              ju ha synpunkter på detta eftersom det är väldigt olika spel som
              ger vinst förutom tipset. Det är Femman, Tjugan, Triss, Krysslotten,
              Spero, Penninglotter, Oddset och allt möjligt, och inte minst
              de Jack Vegas-apparater som står ute rökiga restaurangmiljöer.
              Det är särskilt dessa pengar som går till ungdomsidrotten. Det
              tycker jag känns lite bakvänt. Men idrottsförbunden vill tydligen
              ha det på det viset. De har särskilt bett att få dessa pengar.
            </seg>
            <seg xml:id="i-8713254a84805829-0">
              Men reklamavdragen och alla möjliga andra inkomstkällor som idrotten
              har plus de här speciella skatterna som jag pratade om förut skulle
              kanske kunna göra att man fördelade ytterligare medel från Svenska
              Spel till övrig ungdomsverksamhet. Det kan inte vara någon skillnad
              om man som ung människa är intresserad av att vara med i scouterna
              eller om man är intresserad av att sparka fotboll. Vi som politiska
              instanser kan knappast ha någon synpunkt på vad ungdomarna ägnar
              sig åt så länge det tjänar ett syfte i enlighet med de bestämmelser
              som vi har. Men barnen ska inte känna på det viset.
            </seg>
            <seg xml:id="i-9812ef2984b36898-0">
              Jag vet att bestämmelserna är nya, men jag nämner i min interpellation
              att om scoutkårerna i stället för att tala om att de har föreningar
              på ca 90 medlemmar kallar sina avdelningar med omkring 20 medlemmar
              för föreningar skulle de öka sin bidragspott med 49 %. Det tycker
              jag är en indikation och den har de ju själva pekat på på att
              man måste kunna göra sådana justeringar i bidragsbestämmelserna
              så att den här typen av bidrag inte kan manipuleras. En sak som
              jag har lärt mig genom åren är att bidrag är någonting som man
              anpassar sig till ute i föreningslivet. Om inte annat så för den
              sakens skull bör man förändra dem emellanåt.
            </seg>
          </u>
          <note type="speaker" xml:id="i-ad6eddba2f2446b5-0">
            Anf. 36 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-14">
            <seg xml:id="i-5445b2909ab39e6a-0">
              Herr talman! Låt mig ta vid där Anna Lindgren slutade. Jag kan
              konstatera att det är svårt att finna det ideala bidragssystemet.
              Jag tycker inte att det var idealt att man skulle mäta antalet
              aktiviteter. Det stimulerar också en viss typ av verksamhet, man
              lägger upp och organiserar sin verksamhet och sin organisation
              på ett visst sätt. Det kan vara aktiviteter och utbildning. Det
              kan handla om ifall det ska vara utbildningstimmar per individ,
              som det var förr inte minst i landstingen där ungdomsförbund och
              ungdomsorganisationer kan söka stöd. Det kan handla om antalet
              föreningar, föreningar med styrelse och om man ska lägga jämställdhetsaspekter
              på detta.
            </seg>
            <seg xml:id="i-27cce9617ca2eb41-0">
              Allt detta är naturligtvis en väldigt stor fråga, och jag är
              beredd att se över den vidare. Jag tycker inte att vi har ett
              ultimat system i dag, men jag kan inte heller på stående fot tala
              om vad som vore det allra bästa. Det här är en fråga som vi har
              för avsikt att se över vidare och inte minst utvärdera de konsekvenser
              som förändringarna i bidragssystemet nu har fått.
            </seg>
            <seg xml:id="i-f592e9e0afb775c0-0">
              När det gäller de frågor som interpellanten tar upp om Svenska
              Spel, skatter och annat vill jag säga att det inte är några förändringar
              planerade i dag. Däremot kommer Folkrörelseutredningen att se
              över statens bidrag till folkrörelser. Vi får se vad den utredningen
              kommer fram till. Inte minst jag själv kommer naturligtvis att
              följa den utredningen med glädje och stort intresse och se vad
              man kommer fram till.
            </seg>
            <seg xml:id="i-25cea652bade9073-0">
              Jag vill inte att ungdomsorganisationer ska uppleva att de har
              olika värde. Det är inte syftet, men det finns historiska förklaringar
              till att det i dag ser ut som det gör. Jag tänker på hur aktiviteterna
              var fördelade sedan tidigare. För mig låter det rimligt att beskriva
              den situation som var 1989 när man tog med sig aktivitetspengarna
              för idrotten till idrottsrörelsen och fortsatte att fördela dem
              själv, medan ideella ungdomsorganisationer fördelar sina medel
              via Ungdomsstyrelsen. Att vi har svårt att se den kopplingen i
              dag hör lite till sakens natur. Det är lätt att se den precis
              när förändringen görs, men sedan brukar minnet blekna något.
            </seg>
            <seg xml:id="i-1c35d1ddb33728b6-0">
              Vi får följa Folkrörelseutredningen. Jag har för avsikt att också
              se över bidragssystemet till ungdomar. Vi får se när det kan bli
              aktuellt med en förändring. Jag kommer åtminstone att följa och
              utvärdera detta, och jag är inte främmande för att också se över
              om vi kan hitta ett bättre system.
            </seg>
          </u>
          <note type="speaker" xml:id="i-e74173dfeb743054-0">
            Anf. 37 ANNA LINDGREN (m):
          </note>
          <u who="anna_lindgren_34c7b1" xml:id="i-59efb2b22a4c6037-2">
            <seg xml:id="i-0081e456592e4340-0">
              Herr talman! Jag tackar så mycket för svaren som jag har fått
              och den här diskussionen. Vi träffar ju Lena Hallengren i kulturutskottet
              emellanåt. Det finns förmodligen anledning att återkomma till
              de här frågorna och hjälpas åt att göra det så rättvist som möjligt.
            </seg>
          </u>
          <note xml:id="i-f20ddde72295961c-4">
            Överläggningen var härmed avslutad.
          </note>
          <note xml:id="i-4590a5f7abd49647-0">
            7 § Svar på interpellation 2004/05:127 om principer för statsbidrag
            till ungdomsorganisationer
          </note>
          <note type="speaker" xml:id="i-76bbb8e9510d8bc1-0">
            Anf. 38 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-15">
            <seg xml:id="i-94f4dc0409f3d58e-0">
              Herr talman! Cecilia Magnusson har frågat utbildningsministern
              om han avser att vidta några åtgärder för att organisationer som
              förespråkar våld och har som mål att störta demokratin inte ska
              få statliga bidrag i fortsättningen. Arbetet inom regeringen är
              så fördelat att det är jag som ska svara på interpellationen.
            </seg>
            <seg xml:id="i-ecda6cb7afa8b498-0">
              Bakgrunden till frågan är att Revolutionär Kommunistisk Ungdom,
              RKU, har erhållit statsbidrag i form av särskilt bidrag från Ungdomsstyrelsen
              sedan bidragsåret 1994/95. För bidragsåret 2004 har RKU fått 225
              000 kr i statsbidrag.
            </seg>
            <seg xml:id="i-d6893da9515298aa-0">
              Jag vill framhålla att ett av målen för statsbidraget till ungdomsorganisationerna
              är att barns och ungdomars demokratiska fostran ska främjas, vilket
              framgår av förordningen (2001:1060) om statsbidrag till ungdomsorganisationer.
              Utgångspunkten är således att endast ungdomsorganisationer som
              är demokratiskt uppbyggda och som har en verksamhetsinriktning
              som inte strider mot demokratiska principer ska kunna komma i
              åtnjutande av statsbidraget.
            </seg>
            <seg xml:id="i-3ab619c21a516e21-0">
              Ungdomsstyrelsen prövar varje år de ansökande organisationernas
              rätt till bidrag utifrån de krav som ställs i förordningen samt
              genomför vart tredje år en fördjupad prövning där verksamhetens
              inriktning jämförs med målen för statsbidraget.
            </seg>
            <seg xml:id="i-1cee03cceba900ee-0">
              Jag anser inte att det räcker att en ungdomsorganisations verksamhet
              har en demokratisk uppbyggnad. Även syftet med ungdomsorganisationens
              verksamhet måste vila på demokratins principer.
            </seg>
            <seg xml:id="i-879d44788ab5dfd8-0">
              Ungdomsstyrelsen har aviserat en skarpare bidragsprövning som
              i högre grad ska utgå från ungdomsorganisationernas demokratisyn.
              Jag ser detta som positivt och avser att noggrant följa Ungdomsstyrelsens
              bidragsprövning.
            </seg>
          </u>
          <note type="speaker" xml:id="i-7a867002fef1052f-0">
            Anf. 39 CECILIA MAGNUSSON (m):
          </note>
          <u who="cecilia_magnusson_cecd49" next="cont" xml:id="i-408dff28bd5686da-0">
            <seg xml:id="i-354531f133c2b618-0">
              Herr talman! Det hör ju till allmän hyfs att man tackar för svaret.
              Så jag gör det som förväntas av mig. Tack så mycket!
            </seg>
            <seg xml:id="i-4d38bf1dea45ce45-0">
              Herr talman! Däremot är jag ytterst missnöjd över den hållning
              som statsrådet Hallengren visar i sitt svar till mig. Jag frågade
              regeringen om den tänkte vidta åtgärder för att organisationer
              som vill störta demokratin och förespråkar våld inte ska få några
              statliga bidrag i fortsättningen, och svaret är att statsrådet
              ska följa frågan. Det gör mig oroad och enormt upprörd som demokrat.
              Jag tror inte att regeringen inser den flathet det kan innebära,
              och det är oroväckande.
            </seg>
            <seg xml:id="i-a687430e67aec45d-0">
              Som jag skrev i min fråga den 5 november försvarar jag Revolutionär
              Kommunistisk Ungdoms rätt att finnas. De ska inte i lag förbjudas
              eller på annat sätt motarbetas. Vad jag vänder mig emot är att
              regeringen tillåtit att det år efter år har gått pengar från skattebetalarna
              för finansiera Revolutionär Kommunistisk Ungdoms verksamhet. Ingen
              odemokratisk organisation ska uppbära statsbidrag. Det är min
              grundinställning men tydligen inte regeringens.
            </seg>
            <seg xml:id="i-843ddd50a9c80331-0">
              När det nu avslöjats att en statlig organisation, mot reglerna
              för bidragsgivning, betalat ut miljontals kronor till en organisation
              som inte smyger med att de med våld vill störta demokratin i det
              här landet, menar statsrådet att hon enbart ska följa frågan.
              Det duger inte, herr talman. Kravet på demokratisk fostran, som
              är så centralt, kan inte jag eller någon annan tolka på något
              annat sätt än att det är organisationens struktur som avses. Hallengrens
              utgångspunkt har därför fel perspektiv. En organisation kan nämligen
              inte fostra i demokrati om inte dess åsikter vilar på demokratiska
              principer.
            </seg>
            <seg xml:id="i-4dd43dee65a55548-0">
              När jag läser de regler och förordningar som gäller på området
              tycker jag att de är glasklara. Den organisation som vi talar
              om klarar inte kraven. När den nu trots allt under många år har
              fått pengar borde en regering som värnar om den svenska demokratin
              också granska den prövning som enligt statsrådets svar görs varje
              år och grundligare vart tredje år. Jag kan inte se att den har
              skötts professionellt.
            </seg>
            <seg xml:id="i-a76037b330645fc4-0">
              Vad borde då detta få för konsekvenser? Inga svar ges, men jag
              hoppas att statsrådet kommer att ha ett svar i den här debatten.
              När jag läste Ungdomsstyrelsens generaldirektörs uttalande efter
              radioprogrammet i söndags tappade jag förtroende för Per Nilssons
              förmåga till en hållning som är acceptabel. Jag vill fråga statsrådet
              Hallengren om hon instämmer i de citat som jag nu ska ta upp.
            </seg>
          </u>
          <note xml:id="i-c8eca5b5a8e3c579-0">
            Herr talman! Per Nilsson säger:
          </note>
          <u who="cecilia_magnusson_cecd49" prev="cont" xml:id="i-bbe8c11a7fc9494c-0">
            <seg xml:id="i-16f2251843e54c82-0">
              I en del avseenden ställer jag mig kritisk till den bidragsprövning
              som gjorts. Vilka delar ställer man upp på?
            </seg>
            <seg xml:id="i-24877154be350a83-0">
              Även ungdomsorganisationer som hyser åsikter som går emot den
              förda politiken eller den allmänna opinionen ska givetvis kunna
              få statsbidrag.
            </seg>
            <seg xml:id="i-55b9364ac1047c3e-0">
              Är det en syn som överensstämmer med regeringens demokratisyn?
            </seg>
            <seg xml:id="i-832ed6f6e9ac2a8c-0">
              Dessutom säger Per Nilsson:
            </seg>
            <seg xml:id="i-0f28e79211088ecd-0">
              Om samhället är för restriktivt i sin syn på demokrati kommer
              vi att få organisationer som arbetar utanför demokratin och det
              är en farlig utveckling. Det är därför lika farligt att vara alltför
              smal i sin demokratisyn som att vara alltför bred.
            </seg>
          </u>
          <note xml:id="i-32151ee84239ae50-0">
            Vidare säger Per Nilsson:
          </note>
          <note xml:id="i-a8df63e92e47fd0b-0">
            Instämmer statsrådet i detta?
          </note>
          <note type="speaker" xml:id="i-52e2f518131896bd-0">
            Anf. 40 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-3f100cfbfea514da-3">
            <seg xml:id="i-5de395616c13db4f-0">
              Herr talman! Ja, ungdomsministern ska möjligtvis kunna få mig
              och kanske även Cecilia Magnusson på lite bättre humör, om hon
              kan ge ett positivt svar på den fråga som jag nu kommer till.
              Det visar sig ju att den socialdemokratiska regeringen är väldigt
              flat och undfallande när det gäller kommunistiska organisationer
              och vad kommunismen står för. Jag har fört ett antal debatter
              här i kammaren om att man behöver en stor och bred upplysningskampanj
              om vad kommunismen står för och om kommunismens illdåd. Tyvärr
              har jag än så länge inte lyckats få Socialdemokraterna att inse
              att en sådan behövs.
            </seg>
            <seg xml:id="i-d8032a0ad5b54be6-0">
              Däremot har ni ju insett att man behövde en stor informationskampanj
              om nazismen. Det genomfördes ju flera internationella konferenser,
              det delades ut böcker till alla familjer med barn i skolåldern
              och det har till och med inrättats en myndighet som heter Forum
              för levande historia. Allt detta är dock helt inriktat på att
              informera om nazismens illdåd och på att nazisterna inte är demokratiska.
            </seg>
            <seg xml:id="i-886e1dfc68749f41-0">
              Därför är min fråga till ungdomsministern: Är hon nu beredd att
              inom regeringen ta upp att vi behöver satsa på en stor och bred
              informationskampanj om vad kommunismen står för och om kommunismens
              illdåd? Det bör ske speciellt med tanke på det som har kommit
              fram på den senaste tiden i medierna både i Uppdrag granskning
              och i den genomgång som gäller den här revolutionära kommunistiska
              ungdomsorganisationen. Där säger ordföranden att det finns mänskliga
              rättigheter i Nordkorea.
            </seg>
            <seg xml:id="i-ef5a38924dd4de58-0">
              Man tror inte att det är sant. Detta betyder att ungdomarna är
              väldigt okunniga om vad kommunismen står för. Därför är min fråga
              återigen: Är ungdomsministern nu, till skillnad från andra ministrar
              i regeringen, beredd att se till att det satsas på en stor och
              bred upplysningskampanj om kommunismen?
            </seg>
          </u>
          <note type="speaker" xml:id="i-bbf9e15f5320acc2-0">
            Anf. 41 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-16">
            <seg xml:id="i-e4999a3c4b7e94f3-0">
              Herr talman! Jag tror inte, även om det kan låta märkligt för
              de båda deltagarna i interpellationsdebatten, att vi har så olika
              meningar. Jag känner samma upprördhet över RKU:s uttalande om
              dess verksamhet som interpellanten gör. Jag tycker också att jag
              skriver så i mitt svar. Jag vill citera det igen om det inte riktigt
              kom fram:
            </seg>
            <seg xml:id="i-6573a365c90a8071-0">
              Jag anser att det inte räcker att en ungdomsorganisations verksamhet
              har en demokratisk uppbyggnad. Även syftet med ungdomsorganisationens
              verksamhet måste vila på demokratiska principer.
            </seg>
            <seg xml:id="i-f9bb89093b4f07b9-0">
              Det var just detta som jag tidigare sade. Ungdomsstyrelsen har
              aviserat en skarpare bidragsprövning just utifrån demokratisynen,
              och jag vill att Ungdomsstyrelsen ska göra detta. Visar det sig
              att Ungdomsstyrelsen inte tycker att det räcker till och känner
              den att det mål som vi alla känner oss väl bekanta med och som
              riksdagen har fattat beslut om, känner jag mig inte ett dugg tveksam
              inför att återkomma till riksdagen och att om skrivningarna skulle
              vara otydliga föreslå en skärpning av dessa. Det handlar dock
              om en myndighetsutövning, och jag vill därför inte i detalj bemöta
              enskilda organisationer.
            </seg>
            <seg xml:id="i-f269661d406ffb71-0">
              Jag vill ändå redovisa vad som står eftersom det ibland känns
              som om det skulle finnas en bild av att alla organisationer som
              har en demokratisk uppbyggnad får stöd och får göra vad de vill
              med de pengarna. Det handlar om att främja barns och ungdomars
              demokratiska fostran, och det är en viktig princip. Det handlar
              naturligtvis om att de organisationer som får bidrag ska vila
              på demokratins grund.
            </seg>
            <seg xml:id="i-86c2ea9161119553-0">
              De grundläggande kraven är att de i sin dagliga verksamhet och
              i sin politiska plattform accepterar fundamentala demokratiska
              principer om alla människors lika värde, folkstyre genom allmänna
              och fria val, organisations- och yttrandefrihet. För mig är detta
              självklara grunder för dem som får bidrag.
            </seg>
            <seg xml:id="i-4f7b8d7625991a5e-0">
              Detta har inte skett, och jag känner samma upprördhet som interpellanten
              här tidigare gjorde. Hade Ungdomsstyrelsen inte aviserat en skarpare
              bidragsprövning skulle jag ha varit betydligt tydligare på den
              punkten, men jag menar att myndigheter som rannsakar sig själva
              och som själva ser att det kanske inte har gått till så som det
              ska måste få en chans att återkomma.
            </seg>
            <seg xml:id="i-6d29b2f9d4128f1d-0">
              Jag ska mycket noga följa Ungdomsstyrelsens återkommande i frågan,
              och om jag känner att myndigheten inte hanterar frågan på det
              sätt som vi alla är överens om, kommer jag inte att tveka inför
              att återkomma till kammaren i den frågan.
            </seg>
            <seg xml:id="i-3635fc62769dc21a-0">
              Jag skulle också till Marietta de Pourbaix-Lundin som svar på
              frågan om Levande historia och Förintelsekonferensen vilja säga
              att den är felaktig. Jag tycker ibland att debatten handlar om
              att det skulle vara fel att vi gör detta. Det är viktigt att vi
              gör det, och jag kan konstatera att hela frågan om RKU och Uppdrag
              granskning har upprört en mycket stor del av befolkningen, även
              ungdomar. Jag tror att det finns en väldigt stor kunskap om vad
              detta är för en organisation, och det är därför som vi i dag står
              här i dag och diskuterar detta. Men det finns naturligtvis några
              som är okunniga, och det är de som utgör grunden för medlemskap
              i dessa organisationer, som tack och lov inte är så många.
            </seg>
          </u>
          <note type="speaker" xml:id="i-be300e0b32d9e3cf-0">
            Anf. 42 CECILIA MAGNUSSON (m):
          </note>
          <u who="cecilia_magnusson_cecd49" xml:id="i-51f86df71452ca3a-0">
            <seg xml:id="i-1c346e22e53f9c70-0">
              Herr talman! Tyvärr fick jag inte i det förra inlägget något
              svar från statsrådet om vilka åtgärder hon tänker vidta. Hon ska
              bara avvakta och se. Det är lite skillnad mellan statsrådet och
              mig. Statsrådet sitter i en regering som har möjlighet att vidta
              åtgärder. Jag kan bara föreslå åtgärder, och jag har redan fört
              fram ett antal förslag till åtgärder som statsrådet borde ha vidtagit.
              Det är inte så att den här debatten har kommit upp på grund av
              radioprogrammet Kaliber utan jag ställde min interpellation långt
              dessförinnan när jag hade läst Ungdomsstyrelsens verksamhetsberättelse
              och fått klart för mig vad som pågår.
            </seg>
            <seg xml:id="i-b54371bf31cc4ace-0">
              Jag tycker att regeringen måste erkänna att det som man nu har
              gjort är ett misstag. Man har faktiskt ökat den här revolutionära
              organisationens legitimitet. Om staten, som den nu har gjort,
              godtar och accepterat Revolutionär Kommunistisk Ungdom får det
              och har fått effekter för andra organisationer, för kommuner och
              för myndigheter.
            </seg>
            <seg xml:id="i-6e32212cb7012e7a-0">
              Herr talman! Jag har i min hand en artikel i GT i slutet av oktober
              där Socialdemokraternas starke man Göran Johansson säger att Revolutionär
              Kommunistisk Ungdom måste behandlas som alla andra. RKU framhåller
              där att organisationen naturligtvis ska ha kommunala bidrag eftersom
              den ju får bidrag från regeringen. Det måste bli ett stopp på
              det här. Regeringen måste sätta ned foten och säga att det nu
              får vara nog. Rågången mot antidemokratiska krafter måste vara
              glasklar, annars får det konsekvenser.
            </seg>
            <seg xml:id="i-50863d08a4011b19-0">
              Demokratin lever och mår bra av meningsskiljaktigheter, men det
              här är ju absurt. Vet statsrådet hur många gråstarrsoperationer
              2 miljoner kronor räcker till? Svaret är 285. Om statsrådet går
              igenom landets sjukvårdsköer skulle hon med de pengarna kunna
              göra mycket nytta. Det behövs en ursäkt och ett erkännande av
              att det begåtts ett misstag och att det krävs stora åtgärder för
              att inte fler människor faktiskt ska tappa tron på demokratin.
            </seg>
            <seg xml:id="i-bc24551aace69d22-0">
              Precis som min kollega Marietta de Pourbaix-Lundin sade borde
              det här få en självklar uppföljning när man nu erkänner detta
              misstag så att man faktiskt uppmärksammar alla människor i det
              här landet på vad de antidemokratiska organisationerna egentligen
              vill.
            </seg>
            <seg xml:id="i-c15b7783ccd92a82-0">
              Jag måste säga att det är ett hån mot alla de människor som under
              år har kämpat med all sin kraft många har fått sitt liv slaget
              i spillror på grund av kommunismens illdåd att bara säga: Vi ska
              följa frågan vidare. Mer åtgärder behövs! Kan inte statsrådet
              redogöra för att regeringen är mer handlingskraftig än att följa
              frågan, då är jag oroad.
            </seg>
          </u>
          <note type="speaker" xml:id="i-5517c6f6ea9b902a-0">
            Anf. 43 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-3f100cfbfea514da-4">
            <seg xml:id="i-ca5dab74484dd304-0">
              Herr talman! Jag kan konstatera att ungdomsministern inte tog
              chansen, fast jag ställde en väldigt enkel fråga och, tror jag,
              upprepade den tre gånger, om ungdomsministern och regeringen är
              beredd att ta initiativ till en stor och bred upplysningskampanj
              om kommunismen och kommunismens illdåd.
            </seg>
            <seg xml:id="i-54de64570d10bcc5-0">
              Jag sade inget negativt om den stora kampanj och de olika insatser
              regeringen har gjort för att informera om nazismen, tvärtom. Det
              kan ungdomsministern själv läsa i protokollet från måndagen den
              8 oktober, då jag berömde regeringen för att man har gjort det
              här. Men min fråga var: Varför inte göra samma insats och ta samma
              krafttag när det gäller att informera om kommunismen och kommunismens
              illdåd? Det hade räckt med ett enkelt: Ja, det kommer jag att
              göra jag kommer som ungdomsminister att ta upp detta i regeringen
              eftersom jag ser att det är kanske just ungdomar som brister i
              kunskap om var kommunismen står.
            </seg>
            <seg xml:id="i-6cf4fd52a6c3bdf6-0">
              Som sagt: Jag var upprörd för några veckor sedan, och jag blir
              faktiskt ännu mer upprörd när jag i dag står här i talarstolen
              mittemot ungdomsministern, som borde ha ett speciellt ansvar kontra
              ungdomar, som inte levde när kommunismen härjade som värst. Samtidigt
              vet vi att kommunismen finns fortfarande i dag i världen. Den
              finns till exempel på Kuba, i Kina och i Nordkorea, och det är
              förtryck, det förekommer deporteringar, folk hamnar i fängelse
              och folk avrättas väl till och med för sina åsikters skull i dessa
              länder.
            </seg>
            <seg xml:id="i-153d73c6f79f454a-0">
              Min fråga är alltså igen: Varför inte samma energi och samma
              stora pådrag från regeringen när det gäller att informera om kommunismens
              illdåd och illgärningar? Jag får precis samma obehagliga känsla
              som jag fick när jag stod här i talarstolen för några veckor sedan,
              nämligen att det beror på en enda sak: ert samarbete med Vänsterpartiet
              kommunisterna som gör att ni drar er för att informera om kommunismen.
            </seg>
          </u>
          <note type="speaker" xml:id="i-781b2a04dd92e3a8-0">
            Anf. 44 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-17">
            <seg xml:id="i-a85b44ea13f1201d-0">
              Herr talman! Jag har svårt att se hur jag tydligare ska kunna
              säga att jag inte sympatiserar med att RKU ges några statsbidrag.
              Det är inte det jag säger: att jag ska avvakta om de får pengar.
              Jag skulle kunna säga att bidragsprövningen ska skärpas utifrån
              demokratiska principer det skulle jag kunna säga. Men det har
              Ungdomsstyrelsen precis sagt att man ska göra. Hypotetiskt kan
              man förstås tänka tanken att Ungdomsstyrelsen inte gör det det
              är naturligtvis inte så att man får tio år till på sig, om meddebattörerna
              tror det och inte kan hitta principer som gör att de kan tillämpa
              de mål som riksdagen har satt upp, som jag menar är så tydliga.
              Det är uppenbart att RKU inte borde ha haft något stöd. Men jag
              tänker inte vara den som talar om huruvida varje enskild organisation
              ska ha stöd eller inte, utan det här är en fråga om myndighetsutövning.
              Men om det är så att Ungdomsstyrelsen inte klarar av att dra den
              här gränsen, om man tycker att det är svårt att tillämpa detta
              och om man återkommer till regeringen och säger att man tycker
              att det är en otydlig skrivning och att man vill ha tydligare
              skrivningar för att kunna neka odemokratiska organisationer, liknande
              RKU, ja, då är jag inte främmande för att skärpa skrivningar.
              Men jag menar att de räcker och att detta är en tillämpningsfråga
              där myndigheten har brustit i tillämpningen.
            </seg>
            <seg xml:id="i-15d271ccc1449788-0">
              Jag hörde Marietta de Pourbaix-Lundins fråga. Jag har inte för
              avsikt att i den frågan nu ta ett nytt initiativ som ingen annan
              har tidigare har gjort. Däremot kan jag hålla med dig om att det
              är avskyvärt, det kommunismen har gjort. Det finns oerhört mycket
              att läsa, lära och sprida till andra. Jag delar absolut den uppfattningen,
              men jag är inte beredd att stå här i dag och säga att vi ska ta
              initiativ som innebär en upplysningskampanj liknande Levande historia,
              som var ett gigantiskt stort projekt. Det gör jag inte nu, men
              jag delar uppfattningen att detta är väldigt anmärkningsvärt.
              Jag tar till mig av både synpunkterna och kritiken, och jag känner
              samma oro när jag möter unga människor som har dessa demokratiskt
              grumliga åsikter.
            </seg>
          </u>
          <note type="speaker" xml:id="i-986944ff2b37b881-0">
            Anf. 45 CECILIA MAGNUSSON (m):
          </note>
          <u who="cecilia_magnusson_cecd49" xml:id="i-51f86df71452ca3a-1">
            <seg xml:id="i-b395bfc1ac886cb0-0">
              Herr talman! Ett citat från Revolutionär Kommunistisk Ungdoms
              politiska plattform: Vi är revolutionärer därför att vi inte tror
              på någon genomgripande förändring den parlamentariska vägen, det
              är inte hos Sveriges riksdag som den verkliga makten ligger. Ja,
              den uppfattningen kan man ju ha, och ibland tvivlar jag på var
              makten ligger själv, men för den skull är jag demokrat och tror
              att man faktiskt kan förändra den demokratiska vägen.
            </seg>
            <seg xml:id="i-171cb5bf9e601143-0">
              Det är utifrån den plattform som det här citatet kommer ifrån
              som faktiskt Statens ungdomsstyrelse har gjort sin så kallade
              granskning. Statsrådet Hallengren står här och säger att hon har
              fullt förtroende för dem, och om de tycker att det här är svårt
              så får vi göra någonting. Men statsrådet och regeringen har ju
              ett ansvar att titta över vad vi borde göra och vad vi måste göra.
              Vi måste värna demokratin. I dag och varje dag är den i gungning,
              och vi måste varje dag försvara den.
            </seg>
            <seg xml:id="i-dee9ee8391d26371-0">
              Jag såg själv hur Göteborgs gator skändades av antidemokratiska
              krafter. Varje dag får jag försvara varför man inte ska ägna sig
              åt civil olydnad. Det behövs oerhört mycket informationsinsatser
              också för att försvara demokratin.
            </seg>
            <seg xml:id="i-2f18ed53e37a384b-0">
              Jag har nu gett statsrådet Hallengren några förslag på åtgärder:
              erkänna misstaget, se över reglerna och inte vänta på att någon
              annan ska göra det, se över och kanske åtgärda Statens ungdomsstyrelses
              ledning och se till att informationen om demokrati når större
              delar av befolkningen än vad som är fallet i dag. Tack, fru statsråd
              och herr talman!
            </seg>
          </u>
          <note type="speaker" xml:id="i-d3546b2b86a4c2e2-0">
            Anf. 46 Statsrådet LENA HALLENGREN (s):
          </note>
          <u who="unknown" xml:id="i-6b3d0de51ab0d2b6-18">
            <seg xml:id="i-b8e8d1ccf52f6c4e-0">
              Herr talman! Jag måste säga detta: Att tala för döva öron har
              sällan känts mer påtagligt än i just den här debatten.
            </seg>
            <seg xml:id="i-b2de2360cb6f67da-0">
              Jag tänker försvara varken RKU, civil olydnad, Göteborgskravaller
              eller någonting annat som handlar om odemokratiska principer.
              Det är därför vi har målsättningar som säger att de organisationer
              som uppbär statsstöd ska främja barns och ungdomars demokratiska
              fostran. Det kan inte en organisation göra om den inte är uppbyggd
              demokratiskt och står för demokratiska värden och principer.
            </seg>
            <seg xml:id="i-26fb9711a0f2f312-0">
              Om det nu är så att Ungdomsstyrelsen inte klarar av att tillämpa
              detta så kommer vi att skärpa de skrivningarna, men Ungdomsstyrelsen
              säger själv att man har brustit i tillämpningen. De erkänner själva
              att de har gjort ett fel. Jag kan bara understryka att det har
              varit så. Men om det är så att Ungdomsstyrelsen inte klarar av
              att skärpa tillämpningen inom ramen för de regleringar som i dag
              finns och den förordning och de målsättningar som finns för att
              ge statsstöd till ungdomsorganisationer kommer jag att återkomma
              jag kommer inte att tveka om det. Men Ungdomsstyrelsen har redan
              initierat en översyn och är i dag väldigt mån om att kunna skärpa
              tillämpningen så att organisationer som inte vilar på demokratins
              grunder inte ska få stöd. Det är mitt mycket tydliga svar.
            </seg>
          </u>
          <note xml:id="i-f20ddde72295961c-5">
            Överläggningen var härmed avslutad.
          </note>
          <note xml:id="i-5be81ef597c5a5f8-0">
            8 § Svar på interpellation 2004/05:68 om insatser för att bekämpa
            hiv/aids
          </note>
          <note type="speaker" xml:id="i-3ddcadd0a8d08bb2-0">
            Anf. 47 Statsrådet CARIN JÄMTIN (s):
          </note>
          <u who="unknown" xml:id="i-6b3d0de51ab0d2b6-19">
            <seg xml:id="i-0f2c99eaff22d597-0">
              Herr talman! Rosita Runegrund har frågat på vilket sätt jag avser
              att prioritera hiv/aids-insatser, och om jag avser att bättre
              samordna de olika insatserna som sker i dag nationellt och internationellt.
            </seg>
            <seg xml:id="i-710f211c2c30f5a2-0">
              Jag vill först understryka den betydelse regeringen lägger vid
              arbetet mot hiv/aids-epidemin som ju inte visar några tecken på
              att mattas av, tvärtom. I regeringsförklaringen omnämns till exempel
              en kraftfull biståndssatsning på behandling och prevention av
              sjukdomar, inklusive hiv/aids.
            </seg>
            <seg xml:id="i-0d0afe8ec6a8861e-0">
              Vid den internationella konferens om fattigdom och hiv/aids som
              arrangerades i Helsingfors den 15 oktober av UD, Sida och UNDP:s
              nordiska kontor, konstaterade UNAIDS chef Peter Piot att de värsta
              följderna av epidemin ännu ligger framför oss. I detta sammanhang
              kan några viktiga fakta lyftas fram om utvecklingen av epidemin.
              Ett sådant är hur den snabbt förvandlas från att vara ett i huvudsak
              afrikanskt problem till att bli en global krissituation. Ett annat
              är den snabba feminiseringen av epidemin. Ett tredje är att, i
              ljuset av tillgången på billigare bromsmediciner, finna en rimlig
              balans mellan det förebyggande arbetet och vård och behandling.
            </seg>
            <seg xml:id="i-e1937dc4daf7744b-0">
              Det är i denna allvarliga situation som regeringen i såväl 2004
              som 2005 års budgetpropositioner givit hög prioritet åt kampen
              mot hiv/aids såväl som sexuell och reproduktiv hälsa och rättigheter,
              SRHR. Mot bakgrund av hiv/aids-frågans betydelse för den breda
              utvecklingsdagordningen och den klara kopplingen till frågor som
              maktförhållanden i samhället, jämställdhet mellan kvinnor och
              män och flickors och kvinnors situation i många länder, är det
              viktigt att insatser mot hiv/aids och för SRHR tydligt länkas
              samman.
            </seg>
            <seg xml:id="i-8ce6bcd235f62e2f-0">
              Den svenska hiv/aids-satsningen innebär att ökade insatser görs
              såväl inom det multilaterala samarbetet som i det bilaterala stöd
              som Sida har ansvar för. På det multilaterala området sker detta
              bland annat genom kraftigt ökade bidrag till UNAIDS men också
              till UNDP, Unicef och UNFPA. Sverige stöder även det särskilda
              initiativ för vård och behandling som lanserats av WHO. Vårt bidrag
              till Globala fonden mot hiv/aids, malaria och tuberkulos fortsätter
              att öka samtidigt som riktade insatser görs, bland annat till
              det särskilda initiativ som UNAIDS och Unifem initierat för att
              belysa kvinnors situation i anslutning till epidemin, The Coalition
              on Women and Aids.
            </seg>
            <seg xml:id="i-17543ab3ef167c50-0">
              I Sidas arbete kommer insatser och program att bygga på en analys
              och genomsyras av hänsyn till hiv/aids men också innehålla särskilda
              insatser av spetskaraktär. Härutöver har regeringen föreslagit
              en medelsreserv på 200 miljoner kronor för arbetet mot hiv/aids
              nästa år. Medlen är till för att skapa handlingsutrymme för nya
              initiativ och behov och kommer att användas på ett sätt som ligger
              i linje med den svenska hiv/aids-politiken så som den redovisas
              i budgetpropositionen.
            </seg>
            <seg xml:id="i-de3c44ad9e46e113-0">
              Arbetet mot hiv/aids måste ha en bred ansats, från det avgörande
              förebyggande arbetet för att på sikt hejda spridningen av viruset,
              till insatser för vård och behandling, inklusive tillgång till
              mediciner till rimlig kostnad. Avgörande är även stöd till forskning,
              både om vacciner och mikrobicider. Framgång i arbetet mot hiv/aids
              kräver även beredskap att tala klarspråk med våra utvecklingspartner.
              En utökad och tydligare dialog är därför en central del i den
              samlade svenska satsningen.
            </seg>
            <seg xml:id="i-2aa2ffdcb055dbcd-0">
              Samtidigt handlar insatser mot hiv/aids om mer än endast det
              direkta arbetet mot pandemin. Också en hel rad åtgärder av indirekt
              natur har stor, kanske avgörande, betydelse för detta arbete.
              Stärkande av hälsosystemen i fattiga länder är kanske det mest
              uppenbara. På samma sätt kan åtgärder för att öka andelen barn
              och ungdomar som går i skolan bidra genom att de på så vis får
              kunskaper om sexuellt överförda sjukdomar och inte minst om hur
              man skyddar sig mot dem.
            </seg>
            <seg xml:id="i-31546707bd8eb375-0">
              Insatser för att förbättra livsmedelsförsörjningen bidrar också
              genom att människor får en bättre nutritionsstatus, vilket minskar
              deras sårbarhet för hiv/aids. Förbättrade villkor för flickor
              och kvinnor kan i högsta grad medverka till att spridningen av
              hiv/aids minskar. Kort sagt bidrar mycket av det som görs för
              att minska fattigdomen också till att bekämpa hiv/aids.
            </seg>
            <seg xml:id="i-defa8b7074860710-0">
              Med den komplexa bild som finns kring direkta och indirekta insatser
              med en direkt bäring på hiv/aids-situationen i ett land är det
              ganska svårt att sätta upp procenttal för hur mycket pengar som
              går till hiv/aids. Hur beräknar man till exempel den andel av
              omfattande sektorsprogramstöd inom sektorer som hälsa och undervisning
              som har direkt bäring på bekämpningen av epidemin? Samtidigt delar
              jag frågeställarens syn på att mer måste göras, på alla plan och
              i alla forum. Och det är detta som ligger bakom regeringens kraftiga
              satsning på såväl hiv/aids som sexuell och reproduktiv hälsa och
              rättigheter.
            </seg>
            <seg xml:id="i-6b9cf6ce76233082-0">
              När det gäller samordning hör Sverige till de länder som är pådrivande
              i det internationella arbetet på detta område. Vi ger starkt stöd
              till det UNAIDS-initiativ som kallas The Three Ones och som innebär
              en gemensam politik, ett samordningsorgan och ett uppföljningssystem
              på hiv/aids-området. Initiativet bygger på UNAIDS erfarenheter
              från fattiga länder som i dag är utsatta för en lång rad olika
              program och initiativ. The Three Ones ska ses som en uppsättning
              principer för att vägleda arbetet på detta område. Också från
              svensk sida verkar vi i enlighet med dessa principer.
            </seg>
            <seg xml:id="i-abe9819bd4730614-0">
              Herr talman! Sverige ligger sedan flera år i täten för det internationella
              arbetet i fråga om hiv/aids och sexuell och reproduktiv hälsa
              och rättigheter. Vi har ett nära och konstruktivt samarbete med
              flera andra länder på detta område. Regeringen avser att fortsätta
              på den inslagna vägen, och mitt intryck är att den politiken har
              brett stöd i riksdagen.
            </seg>
          </u>
          <note type="speaker" xml:id="i-90cfff4cc3ddd791-0">
            Anf. 48 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-486feb20e83f93eb-0">
            <seg xml:id="i-d5fbb6522283c2a0-0">
              Herr talman! Först vill jag tacka för svaret, som jag tycker
              är mycket bra. Vi skulle kunna göra interpellationsdebatten väldigt
              kort genom att jag sade att jag håller med i alla stycken. Men
              så lätt slipper biståndsministern inte undan. Det jag lärt mig
              under åren i riksdagen, sedan jag första gången talade om hiv/aids
              och hiv/aids-prevention, är nämligen att avståndet mellan retorik
              och handling är stort i regeringens politik.
            </seg>
            <seg xml:id="i-ca701b7444c40240-0">
              Bekämpandet av epidemin kräver strategier, medicin, förebyggande
              åtgärder, satsningar på reproduktiv hälsa, vård och på att förändra
              attityder precis det som biståndsministern sagt.
            </seg>
            <seg xml:id="i-a4016799ac2a0a1c-0">
              Tala klarspråk med utvecklingspartner, säger Carin Jämtin. Det
              kom ett TT-meddelande, jag tror att det var i går, om de valfrågor
              som nu är aktuella i Namibia. På den tiden jag bodde i Angola
              förberedde sig SWAPO för ett övertagande av landet. Jag vill påstå
              att Socialdemokraterna och den svenska regeringen haft möjligheter
              till nära samtal och därmed också många möjligheter att påverka
              situationen i Namibia. Även om man nu har kontakter med oppositionspartierna
              där finns det inget parti som lyfter fram frågan om hiv/aids i
              valrörelsen, trots att 25 % av de sexuellt aktiva är smittade.
              Att dödligheten inte är lika stor i Namibia som i många andra
              länder beror kanske på att fattigdomen inte är lika utbredd där.
            </seg>
            <seg xml:id="i-c15b9c46fa0b0bff-0">
              Jag vill fråga Carin Jämtin: Hur klart har Göran Persson uttryckt
              sig? Det är bra att regeringen tillsatt en hiv/aids-ambassadör,
              men är det så precis som i jämställdhetsfrågan att han delegerat
              ansvaret och inte tar sitt fulla ansvar som statsminister genom
              att tala klarspråk med dem som regerar i Namibia och de andra
              länderna? Det bekymrar mig verkligen. Jag tycker att vi i Sverige
              ibland är rädda för att i olika sammanhang tala öppet om detta.
              Här måste vi lägga undan allt det som rör rätt och fel. Det gäller
              för oss att tillsammans arbeta för att förebygga. Vi vet att katastrofen
              kommer. Det vi nu kan göra är att mildra följderna av den.
            </seg>
            <seg xml:id="i-c73215e456890328-0">
              Procentsatser har biståndsministern också talat om i interpellationssvaret
              som en kommentar till att jag säger att vi arbetar för 10 %. 1213
              % av det totala biståndet går i dag till de multilaterala UNAIDS,
              UNHCR och andra när det gäller socialt och ekonomiskt bistånd.
              Det är inte svårt att säga att minst 10 % ska gå till det som
              vi menar med hiv/aids, men i dag är det jättesvårt att få reda
              på hur mycket av Sidas budget som går till hiv/aids-preventionen.
              Är det 2 %, 3 % eller 4 %? Jag vill ha svar på det.
            </seg>
          </u>
          <note type="speaker" xml:id="i-c62256bbd69a536e-0">
            Anf. 49 EWA BJÖRLING (m):
          </note>
          <u who="ewa_bjorling_93f4a0" xml:id="i-350191da9400221d-0">
            <seg xml:id="i-249bee5f03d2f340-0">
              Herr talman! Kampen mot hiv/aids måste intensifieras för var
              dag som går. Därför vill jag börja med att säga att det är en
              väldigt bra interpellation som Rosita Runegrund ställt just för
              att den här frågan ständigt behöver aktualiseras och diskuteras.
            </seg>
            <seg xml:id="i-5e94d93e22190285-0">
              Det är en stor katastrof som hotar världen på flera sätt, både
              när det gäller säkerhet avseende samhällsstrukturer och global
              utveckling. Därför vill jag skicka med Carin Jämtin en liten varning,
              nämligen att vi inte ska göra hiv/aids till en kvinnofråga eftersom
              den gäller alla, både kvinnor och män. Det är oerhört viktigt.
            </seg>
            <seg xml:id="i-00a8d4b18f84e370-0">
              Sverige har sedan länge på ett framsynt sätt satsat på hivbekämpning
              i olika former och utökar sina satsningar än mer. Det ser vi alla
              väldigt positivt på. Men man kan alltid säga att vi måste göra
              mer.
            </seg>
            <seg xml:id="i-07a2bc02c11a9339-0">
              Ett viktigt led var att tillsätta en svensk hiv/aids-ambassadör.
              Han tillträdde för ungefär ett år sedan. Jag frågade då i en skriftlig
              fråga Carin Jämtin om ambassadörens uppdrag. Hon redovisade det
              väldigt tydligt och bra. Han skulle synliggöra det svenska utvecklingssamarbetet,
              och han skulle bland annat intensifiera arbetet i frågorna om
              hiv/aids.
            </seg>
            <seg xml:id="i-d045417aab3cfa54-0">
              Vi kan också konstatera att hiv/aids-ambassadören har lyft frågan
              både nationellt och internationellt och även fått flera andra
              länder att haka på. Det har gjorts insatser för att ökad samordning
              och effektivitet. Men jag undrar: Finns det någon konkret positiv
              skillnad som Carin Jämtin skulle kunna ge exempel på? Det är ytterligare
              ett led. Det är precis som Rosita Runegrund säger: Vi tillsätter
              en ambassadör, men vad händer sedan? Vad händer i praktiken? Vad
              händer för dem individer som är smittade av aids? Det är i dag
              ungefär 42 miljoner.
            </seg>
          </u>
          <note type="speaker" xml:id="i-bdf85f1f7b0ed8f9-0">
            Anf. 50 Statsrådet CARIN JÄMTIN (s):
          </note>
          <u who="unknown" xml:id="i-6b3d0de51ab0d2b6-20">
            <seg xml:id="i-e4ce640e883e1efe-0">
              Herr talman! Tack för att ni tycker att svaret var långt och
              uttömmande och i stora delar bra. Hiv/aids-frågan är som sådan
              som tur är, hur viktig den än är på dagordningen, inte en partiskiljande
              fråga. Det är en fråga om just 42 eller 46 miljoner människors
              liv och förhoppningsvis inte så hemskt många fler, även om vi
              vet att smittspridningen går alldeles för fort just nu.
            </seg>
            <seg xml:id="i-d8b542c2bfcf3309-0">
              Jag vill börja med att kommentera det Ewa Björling sade. Jag
              håller helt med om att hiv/aids inte får bli en kvinnofråga. Hiv/aids
              är inte en kvinnofråga. Det är en fråga för hela samhället: män,
              kvinnor, barn, flickor, pojkar och äldre människor. Hela samhället
              berörs på olika sätt. Människor blir smittade eller berörs för
              att de förlorar sina föräldrar eller förlorar sina barn. Därför
              måste vi på olika sätt göra mycket mer i olika sammanhang.
            </seg>
            <seg xml:id="i-1589c93aa988abee-0">
              Vad hiv/aids-ambassadörens arbete har uppnått på den konkreta
              nivå som Ewa Björling frågar efter kan jag inte redovisa. Jag
              kan inte redovisa hur en person som är smittad i Tanzania har
              påverkats av att vi har en hiv/aids-ambassadör. Det som dock är
              väldigt tydligt i de internationella kontakterna är att det har
              blivit ännu tydligare att vi sätter hiv/aids-bekämpning kopplat
              till sexuell och reproduktiv hälsa och rättigheter högt upp på
              dagordningen inte bara ekonomiskt utan också policymässigt. Det
              tycker jag mig ha kunnat uppleva under det här året när jag har
              varit ute i olika multilaterala sammanhang och träffat andra länders
              biståndsgivare. Det kommer att ta flera år innan man på den nivån
              kommer att kunna utvärdera hiv/aids-ambassadörens arbete. Men
              han gör ett mycket gott arbete.
            </seg>
            <seg xml:id="i-e045edcfff33af23-0">
              I Namibia såväl som i Sydafrika har vi binationella kommissioner
              på regeringsnivå mellan regeringarna i våra respektive länder.
              Det är självklart lite olika sammansättningar av personer. Det
              kan inte vara samma personer i alla kommissioner. Men en av frågorna
              i båda kommissionerna är hälsofrågor. I det ligger självklart
              hiv/aids-frågorna. De diskussionerna förs därmed i de binationella
              kommissionerna på olika sätt men förutbestämt och regelbundet.
            </seg>
            <seg xml:id="i-dc5252c592170b76-0">
              Det viktiga är att man tänker på att vi i alla samtal och då
              menar jag alla samtal med inte bara de afrikanska länderna utan
              också en hel del andra länder runtomkring i världen tar upp hiv/aids-frågorna.
              Vi ska koppla det till jämställdhetsfrågorna, rätten för barn
              för flickor och pojkar att gå i skolan och rätten för kvinnor
              till säkra och reglerade aborter.
            </seg>
            <seg xml:id="i-1158f2cf1e2eb034-0">
              Det ska kopplas till rätten till sexualundervisning. I många
              andra delar av världen är det en oerhört kontroversiell fråga.
              Man behöver inte komma så långt ifrån Sverige för att det är en
              fråga som man knappt inte kan tala om. Det gäller även rätten
              att ha den alldeles egna sexuella läggningen och få vara homosexuell
              i olika länder runtomkring i världen. I de allra flesta av våra
              samarbetsländer är det faktiskt förbjudet, olagligt. I många av
              våra samarbetsländer kan det leda till dödsstraff att vara homosexuell.
              Alla dessa frågor måste tas in i samtalen med våra samarbetsländer
              men också med biståndsgivare runtomkring i världen.
            </seg>
            <seg xml:id="i-82ae0b3e14c7e9b6-0">
              I Sverige har vi ett system att statsministern är generellt ansvarig
              och att det sedan finns sakministrar. Jag känner att Göran Persson
              litar på att jag tar upp de här frågorna i mina dialoger på mitt
              ansvarsområde. På hans nivåer och i hans kontakter tar han upp
              de frågorna. Det är likadant med Laila Freivalds, och så vidare.
              Alla vi ministrar tar upp de frågor som är relevanta i våra kontakter
              med olika länder vid våra samtal.
            </seg>
            <seg xml:id="i-a4001cdb7d0cfc2f-0">
              Jag kan bara svara att vi tar upp frågorna i de sammanhang där
              det är relevant och när jag är ute och talar med olika biståndsgivare
              såväl som med våra samarbetsländer.
            </seg>
          </u>
          <note type="speaker" xml:id="i-260ef11ee46478cd-0">
            Anf. 51 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-486feb20e83f93eb-1">
            <seg xml:id="i-54d758ff57d9deb1-0">
              Herr talman! Det är väldigt trevligt att biståndsministern står
              kvar här vid podiet när vi har interpellationsdebatten. Det har
              jag inte varit med om tidigare. Det tycker jag är väldigt trevligt.
            </seg>
            <seg xml:id="i-f18a17212fc0c6f5-0">
              Jag ska fatta mig kort. Vi har inga åtskiljande åsikter. Det
              ser vi på det svar vi har fått. Det gäller kopplingen mellan retorik
              och handling. Jag har stora förhoppningar på dig, Carin, att du
              ska följa upp det som sägs både i propositionen och i det som
              jag har fått till svar här. Det är viktigt att vi i denna kammare
              lyfter upp frågan gång på gång, precis som Ewa Björling sade tidigare,
              och tydliggör sambandet mellan den retorik som används här och
              det handlande som sker ute i världen.
            </seg>
            <seg xml:id="i-d6e448b494371a88-0">
              Det gläder mig att Carin Jämtin också vill samarbeta med olika
              institutioner både multilateralt men också med kyrkor. Jag vill
              ställa en fråga, om jag nu hinner få något svar. Det finns mycket
              stigmatisering och mycket tal om vad som är rätt och vad som är
              fel. Det handlar om att använda kondom eller inte och avhållsamhet
              eller inte.
            </seg>
            <seg xml:id="i-d568f50e2849530a-0">
              Vi måste ha med alla delar när vi diskuterar hiv/aids-preventionen.
              Min fråga till Carin Jämtin är: Är ministern beredd att på ett
              mycket radikalt sätt ta med kyrkorna i denna hiv/aids-prevention?
              Jag var på den internationella hiv/aids-dagen nere i Moçambique
              den 1 december förra året. Där ställer kyrkans ledare upp och
              säger: Vi måste ta vårt ansvar.
            </seg>
            <seg xml:id="i-dd2f387ad13a86af-0">
              Hur följer regeringen upp det när det finns ledare inom kyrkan
              som vill göra detta? Följer man upp det och stöttar dessa kyrkans
              ledare? Vill man använda just den infrastruktur som ändå finns
              i dag i de olika länderna?
            </seg>
          </u>
          <note type="speaker" xml:id="i-b089cda005a28d50-0">
            Anf. 52 EWA BJÖRLING (m):
          </note>
          <u who="ewa_bjorling_93f4a0" xml:id="i-350191da9400221d-1">
            <seg xml:id="i-c9dce8a7743a331c-0">
              Herr talman! I kampen mot aids borde alla ministrar ta upp hiv
              mycket oftare än vad som sker nu. Är det något som saknas, ge
              dem då mer utbildning. Det är ditt ansvar, Carin Jämtin.
            </seg>
            <seg xml:id="i-0be7e6408728b0ae-0">
              I u-länderna har i dag 4 % av dem som behöver bromsmedicin tillgång
              till det. Visserligen har bromsmedicinerna blivit mycket billigare
              i u-länderna. Men det behövs fortfarande krafttag från både privat
              och statlig sektor för att kunna distribuera ut dem och framför
              allt ge information om dem.
            </seg>
            <seg xml:id="i-639e6b2c80ef03f0-0">
              Ett viktigt led är att erbjuda våra ambassadanställda och deras
              anhöriga fri tillgång till antivirala medel. Bromsmediciner till
              lokalanställda på våra ambassader ryms redan i dag inom ramen
              för det avtal vi har. Men det gäller endast de anställda och ingen
              annan. Det är en oerhört viktig signal från svensk sida att det
              genomförs också för de anhöriga till de ambassadanställda. Flera
              andra länder som arbetar aktivt i kampen mot hiv har redan infört
              det sedan lång tid tillbaka. Det ser väldigt underligt ut att
              inte Sverige kan bistå med det. Det kan inte vara förenat med
              några större kostnader utan måste snarare handla om ren policy.
            </seg>
            <seg xml:id="i-2b723d572027d7d8-0">
              Min fråga till Carin Jämtin är: När ska Sverige tillse att också
              de ambassadanställdas anhöriga får tillgång till antivirala medel?
            </seg>
          </u>
          <note type="speaker" xml:id="i-e0d8bcb9ab3e5ee4-0">
            Anf. 53 Statsrådet CARIN JÄMTIN (s):
          </note>
          <u who="unknown" xml:id="i-6b3d0de51ab0d2b6-21">
            <seg xml:id="i-1c10b0f156f4492f-0">
              Herr talman! Jag hoppas att Rosita Runegrund ser i mitt svar
              men också i prioriteringarna i budgeten att vi går från ord till
              handling och har så gjort under några år. Vi har ökat anslagen
              till hiv/aids direkt till Globala fonden, UNAIDS och WHO men också
              till UNFPA och till relaterade områden i det multilaterala systemet.
            </seg>
            <seg xml:id="i-5d56eb47cc3735bf-0">
              Vi har prioriterat det i det bilaterala samarbetet. För några
              år sedan fick de svenska enskilda organisationerna i sina anvisningar
              från Sida skyldighet att redovisa vad de gjorde på aidsområdet
              och så vidare. Där inbegrips så klart kyrkorna. Det har gjorts
              mycket på det bilaterala men också på det multilaterala området
              under några år.
            </seg>
            <seg xml:id="i-5b9e413fd203e11f-0">
              Precis som Rosita Runegrund sade så måste alla aktörer finnas
              med kyrkor, traditionella ledare och företag. Jag har träffat
              flera svenska företag som gör ett jättespännande arbete med att
              ta till vara kunskaper i ett land där man är etablerad och ta
              med sig det till nästa land. Detta gör man för att de som är anställda
              i företagen ska få en dräglig tillvaro om de har blivit smittade
              eller för att de ska få information för att förhindra att bli
              smittade. Alla måste verkligen kunna finnas med på detta.
            </seg>
            <seg xml:id="i-ee25ff24a5f245ad-0">
              En del i det arbetet har varit att Sverige genom FN:s befolkningsfond,
              UNFPA, har öronmärkt ett litet bidrag för att ta fram ett riktat
              informationsmaterial till traditionella ledare men också till
              religiösa ledare i olika länder för att de ska arbeta med just
              kopplingen mellan sexualupplysning och hiv/aids-bekämpning. Precis
              som Rosita Runegrund säger har ju traditionella och religiösa
              ledare en stor kraft i många samhällen när det gäller att påverka
              attityder. Mycket av det här handlar just om attitydförändringar.
            </seg>
            <seg xml:id="i-501a37c01e2df7a8-0">
              I det bilaterala arbetet är det självklart ute i de lokala Sidakontoren
              att hitta de aktörer i de olika länder som är möjliga agenter
              för att föra ut informationen om hiv/aids-bekämpning. I vissa
              samhällen är det kyrkorna. I andra samhällen är det de traditionella
              ledarna och i ytterligare andra kanske det är de fackliga organisationerna
              eller företagen. Man måste hitta de rätta aktörerna i de olika
              länderna. Det finns många olika vägar att jobba med detta på.
            </seg>
            <seg xml:id="i-929eb8b1dcc4c4e5-0">
              Jag glömde att svara på frågan om procenten till hiv/aids och
              SRHR i mitt förra svar. Det är fortfarande så att av hela det
              anslag som går till WHO går en del till aids. Av hela det anslag
              som går till den globala fonden går en del till aids. Samma sak
              gäller i våra bilaterala samarbeten; en del är öronmärkt för aidsinsatser.
              En del går till insatser för att utbilda sjuksköterskor. Hur mycket
              av det vet vi går till aids? En del av sjuksköterskorna kommer
              med all säkerhet att jobba med aids, eller jobbar kanske redan
              i dag med de frågorna eller med frågor om sexuell och reproduktiv
              hälsa och rättigheter.
            </seg>
            <seg xml:id="i-fd39d698c75bfbfd-0">
              Det är alltså svårt att öronmärka. Vi gör det inte på något annat
              område. Vi gör det inte när det gäller demokrati och mänskliga
              rättigheter, inte på jämställdhet generellt och inte på något
              annat område. Jag tror att det vore svårt att göra det på ett
              korrekt sätt på det här området. Däremot är det tydligt att anslagen
              de anslag som är öronmärkta i förväg ökar på de här områdena.
            </seg>
            <seg xml:id="i-6e8707d07450faa4-0">
              När det gäller bromsmediciner till lokalanställda på ambassader
              så hoppas jag att detta kommer att träda i kraft redan efter årsskiftet.
              Vi har kommit långt i förhandlingarna. Nu handlar det om barn
              till lokalanställda personer som har aids. Om barnet inte har
              aids men får en annan allvarlig sjukdom hur långt ska då vår försäkring
              sträcka sig? Det är det som det handlar om. Men vi är helt överens
              om att de lokalanställda och deras barn ska få bromsmediciner.
              Det handlar i stället om hur det hela ska gå vidare. Vi hoppas
              komma överens inom kort.
            </seg>
          </u>
          <note type="speaker" xml:id="i-1ef9ff1f43a410df-0">
            Anf. 54 ROSITA RUNEGRUND (kd):
          </note>
          <u who="rosita_runegrund_cc84ed" next="cont" xml:id="i-59ccb0239618caff-0">
            <seg xml:id="i-2930707db6e25a6c-0">
              Herr talman! Tack för debatten, Carin Jämtin! Jag tror att jag
              som ledamot i Sveriges riksdag har en påverkansmöjlighet på regeringen
              annars stod jag inte här. Jag vet också att vi i Kristdemokraternas
              budget har avsatt betydligt mycket mer pengar till hiv/aids både
              när det gäller prevention och totalt till hiv/aids-anslaget. Jag
              ser redan nu fram emot nästa års budget från Socialdemokraterna
              från regeringen.
            </seg>
          </u>
          <note xml:id="i-f20ddde72295961c-6">
            Överläggningen var härmed avslutad.
          </note>
          <note xml:id="i-4a5e7ace065ceec1-0">
            Ajournering
          </note>
          <note xml:id="i-b6453f3fc6c5fb77-0">
            Kammaren beslutade kl. 16.04 på förslag av talmannen att ajournera
            förhandlingarna till kl. 18.00.
          </note>
          <u who="rosita_runegrund_cc84ed" prev="cont" xml:id="i-1ec3eefe93e82410-0">
            <seg xml:id="i-00038b900b161934-0">
              Återupptagna förhandlingar
            </seg>
          </u>
          <note xml:id="i-aad80c89a9cf158f-0">
            Förhandlingarna återupptogs kl. 18.00.
          </note>
          <note xml:id="i-9a39e4738e611295-0">
            9 § Svar på interpellation 2004/05:92 om bidrag från Sida till
            Svensk-Kubanska Föreningen
          </note>
          <note type="speaker" xml:id="i-a37d511d77c7574a-0">
            Anf. 55 Statsrådet CARIN JÄMTIN (s):
          </note>
          <u who="unknown" xml:id="i-6b3d0de51ab0d2b6-22">
            <seg xml:id="i-ca7103f78029f9d3-0">
              Fru talman! Gunnar Axén har frågat mig vad jag avser att vidta
              för åtgärder för att skattemedel inte ska gå till att finansiera
              direkta felaktigheter och osakligheter i informationsmaterial,
              i detta fall från Svensk-Kubanska Föreningen.
            </seg>
            <seg xml:id="i-ccad3380698a8a5e-0">
              Det är helt oacceptabelt att biståndsmedel används för att försvara
              brist på demokrati och mänskliga rättigheter. Att främja mänskliga
              rättigheter och demokrati är och har länge varit viktiga grundbultar
              i svenskt utvecklingssamarbete. Detta slogs ånyo fast av riksdagen
              i december 2003 då den svenska politiken för global utveckling
              antogs. Att främja mänskliga rättigheter och demokrati är ett
              huvuddrag i den nya svenska politiken. Allt utvecklingssamarbete
              ska genomsyras av ett rättighetsperspektiv och av fattiga människors
              perspektiv på utveckling.
            </seg>
            <seg xml:id="i-8fc29f3cc4576f0f-0">
              Forum Syd är en paraplyorganisation med 196 medlemsorganisationer.
              Dessa har stor frihet att utforma det arbete de får stöd för.
              Denna frihet under ansvar får aldrig innebära att någon organisation
              som får bidrag kompromissar med grundläggande demokratiska värderingar.
            </seg>
            <seg xml:id="i-407f9f11288f71bb-0">
              År 2002 erhöll Svensk-Kubanska Föreningen genom Forum Syd, en
              organisation som har ramavtal med Sida, bidrag bland annat för
              att framställa en bok om Kuba. Det övergripande målet för Sidas
              stöd till enskilda organisationer, precis som för övriga delar
              av utvecklingssamarbetet, var även då att bekämpa fattigdomen
              genom att höja de fattiga folkens levnadsnivå. Förutom detta övergripande
              mål ställer Sida krav på organisationer som får stöd att de ska
              vara demokratiskt uppbyggda och i sin föreningsverksamhet anknyta
              till det svenska utvecklingssamarbetet. Ett ytterligare krav i
              Sidas anvisningar angående informationsspridning är att informationen
              ska vara väl underbyggd.
            </seg>
            <seg xml:id="i-46497f8fde355c16-0">
              Aktiviteter som genomförs av de hundratals organisationer som
              får bidrag via Sidas ramorganisationer förhandsprövas inte av
              Sida. De bidragsförmedlande ramorganisationerna gör urvalet av
              enskilda projekt och bedömer vilka ansökningar som ska få stöd.
              Sida följer upp ramorganisationernas verksamhet genom bland annat
              systemrevisioner, utvärderingar och stickprov. Sida påtalar fel
              som upptäcks samt har vid ett tillfälle krävt och fått pengarna
              tillbaka där avtalsbrott varit uppenbart.
            </seg>
            <seg xml:id="i-6a385a0716db5eb3-0">
              Jag har förstått att Sida nu kommer att säkerställa att anvisningarna
              revideras i enlighet med riksdagens betänkande om en ny politik
              för global utveckling med demokrati och mänskliga rättigheter
              som ett huvuddrag. Sida kommer också att säkerställa att anvisningarna
              tillämpas i alla led. De anvisningar som finns i dag innebär givetvis
              inte att biståndsmedel får användas till publikationer vars innehåll
              är felaktigt och försvarar brist på demokrati och mänskliga rättigheter.
              En sådan användning av biståndsmedel är självklart helt oacceptabel.
            </seg>
            <seg xml:id="i-e92a058a2174cc83-0">
              Om Sida finner att Forum Syd begått ett avtalsbrott utgår jag
              ifrån att Sida vidtar nödvändiga åtgärder i enlighet med sina
              anvisningar och återkräver de medel som utbetalts.
            </seg>
            <seg xml:id="i-7846088f5ee555df-0">
              Regeringen avser uppdra åt Sida att redovisa hur mål och perspektiv
              i utvecklingspolitiken tillämpas i samarbetet med enskilda organisationer.
            </seg>
            <seg xml:id="i-23de6748852ae5f8-0">
              Anf. 56 GUNNAR AXÉN (m):
            </seg>
            <seg xml:id="i-2cf9ee2c7cb9d97e-0">
              Fru talman! Jag ber att få tacka biståndsministern för det mycket
              glädjande, positiva och tydliga svaret på min fråga. Och det är
              med största tillfredsställelse som jag kan konstatera att biståndsministern
              fullt ut delar min uppfattning att det är oacceptabelt att biståndsmedel
              används för att försvara diktaturer och förneka grava brott mot
              de mänskliga rättigheterna.
            </seg>
            <seg xml:id="i-d83154a6a8ef3c0e-0">
              Likaså tackar jag biståndsministern för att hon har förvissat
              sig om att Sida kommer att säkerställa att anvisningarna för verksamheten
              följs i framtiden och även avser att uppdra åt Sida att redovisa
              hur mål och perspektiv i utvecklingspolitiken tillämpas i samarbetet
              med enskilda organisationer. Jag tycker att det är bra åtgärder
              som biståndsministern har vidtagit och tänker vidta.
            </seg>
            <seg xml:id="i-4afc7d6251a2955f-0">
              Liksom ministern utgår jag också från att Sida vidtar de åtgärder
              som krävs i det här fallet och återkräver de medel som har utbetalats.
            </seg>
            <seg xml:id="i-2bcc0a0cd393dbe4-0">
              Eftersom Forum Syd, som har fördelat pengarna till Svensk-Kubanska
              Föreningen för att producera den aktuella boken som försvarar
              och hyllar den kommunistiska diktaturen på Kuba, även har försvarat
              att man har gett detta bidrag, så tycker jag att det är viktigt
              att Sida tar frågan på mycket stort allvar.
            </seg>
            <seg xml:id="i-ed86948c1692b0ce-0">
              Jag utgår från att Sida även vidtar åtgärder med anledning av
              att Forum Syd har gett bidrag till Revolutionär Kommunistisk Ungdom
              för att arrangera en konferens i Göteborg i början av september,
              där det i alla fall var tänkt att en av de medverkande skulle
              vara flygplanskaparen och ledaren för den av EU terroristlistade
              organisationen PFLP, Leila Khaled. Konferensen skulle ha avslutats
              på treårsdagen av terrorattackerna mot USA den 11 september med
              en stor fest. Det är beklagligt att biståndspengar går till sådan
              verksamhet.
            </seg>
            <seg xml:id="i-2023ef19cc296384-0">
              Tack och lov ledde bland annat uppmärksamheten i medierna kring
              detta arrangemang till att det i slutändan inte blev så mycket
              till konferens. Men det är likväl mycket beklagligt att biståndspengar
              går till den här typen av verksamhet.
            </seg>
            <seg xml:id="i-2221afc4c9865fa8-0">
              Ser man till vilka organisationer som har erhållit bidrag av
              Forum Syd under det senaste året finns det säkert anledning för
              Sida att granska ytterligare ett antal projekt. Det kan röra sig
              om mångmiljonbelopp av skattebetalarnas pengar, av biståndsmedel,
              som har gått till högst tveksam och helt oacceptabel verksamhet.
            </seg>
            <seg xml:id="i-e2b48ac619cc5721-0">
              Som jag sade är jag glad över att biståndsministern så tydligt
              har deklarerat betydelsen av att arbeta för demokrati och respekt
              för de mänskliga rättigheterna. Jag hoppas att detta synsätt också
              kommer att vägleda regeringen när den slutligen ska ta ställning
              till om Sverige ska bidra till att upphäva EU:s vapenembargo mot
              Kina, en kommunistisk diktatur som grovt bryter mot de mänskliga
              rättigheterna och hotar med att invadera grannlandet Taiwan.
            </seg>
            <seg xml:id="i-ab63e009f905e933-0">
              Slutligen: Mot bakgrund av att svenska biståndspengar gått till
              bland annat att finansiera kommunistisk propaganda och kommunistisk
              verksamhet undrar jag, även om det ligger lite vid sidan av ämnet
              för interpellationen, om ministern kan tänka sig att sig att stödja
              idén om en upplysningskampanj om kommunismens brott mot mänskligheten,
              liknande den upplysningskampanj som regeringen tog initiativ till
              om nationalsocialismens brott mot mänskligheten.
            </seg>
          </u>
          <note type="speaker" xml:id="i-c230ed2c5205cbf6-0">
            Anf. 57 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-3f100cfbfea514da-5">
            <seg xml:id="i-aade6fc439291864-0">
              Fru talman! Jag är också glad att biståndsministern så klart
              och tydligt tar avstånd från att man använder skattepengar på
              olika sätt för att ge felaktiga bilder och bristande information
              om länder där det råder diktatur, alltså inte demokrati, och där
              mänskliga rättigheter inte respekteras.
            </seg>
            <seg xml:id="i-92bcba3402c9e831-0">
              Samtidigt kan jag konstatera att det är ganska uppenbart att
              det råder en stor okunskap i Sverige om vad kommunismen står för.
              Detta rör ju Kuba och kommunismen. Bara för ett par timmar sedan
              debatterade vi här i kammaren att statliga pengar har gått från
              Ungdomsstyrelsen till Revolutionär Kommunistisk Ungdom. För år
              2004 har det gått 225 000 kr av skattebetalarnas pengar dit. Och
              där finns det en ordförande som anser att det i Nordkorea råder
              demokrati och mänskliga rättigheter. Detta är ganska jämförbart
              med den här boken som Svensk-Kubanska Föreningen har fått pengar
              till, där man också ger en felaktig bild av hur det är på Kuba.
            </seg>
            <seg xml:id="i-c36b82de68ac5a4c-0">
              Jag har flera gånger under de senaste veckorna haft debatter
              med olika ministrar och bland annat interpellerat vice statsminister
              Bosse Ringholm om han var beredd att dra i gång en stor informationskampanj
              om kommunismen och kommunismens illdåd. Jag blev ganska bestört
              över att regeringen inte var beredd att göra det eftersom regeringen
              i slutet av 90-talet drog i gång en jättestor kampanj för att
              informera om nazismen och nazismens illdåd. Man hade flera internationella
              konferenser, man delade ut böcker till alla familjer med barn
              i skolåldern, och man har till och med inrättat en myndighet,
              Forum för levande historia. Samtidigt har skattebetalarnas pengar
              uppenbarligen gått till att ge en felaktig bild av vad kommunismen
              står för. Därför tycker jag att biståndsministern här i dag borde
              känna att hon kan ta på sig ansvaret och säga att hon är beredd
              att gå tillbaka till sina regeringskolleger och säga att det nu
              är dags att man med lika stor emfas som man gjorde när det gällde
              nazismen drar i gång denna stora och breda informationskampanj
              om vad kommunismen står för och om kommunismens illdåd genom tiderna.
            </seg>
            <seg xml:id="i-322e7a0f97e1ba85-0">
              Vi får inte glömma att kommunismen i dag finns på Kuba, i Kina
              och i Nordkorea, för att nämna några länder. Och okunskapen bland
              ungdomar tycks vara väldigt stor. Det tycker jag att den senaste
              tidens olika inslag i TV har visat när ordföranden i olika icke-demokratiska
              föreningar i Sverige tror att det råder demokrati och att man
              har mänskliga rättigheter i länder där vi vet att någonting helt
              annat råder.
            </seg>
          </u>
          <note type="speaker" xml:id="i-ccb41887b2dc3ec7-0">
            Anf. 58 Statsrådet CARIN JÄMTIN (s):
          </note>
          <u who="unknown" next="cont" xml:id="i-3af760c0ca07f001-2">
            <seg xml:id="i-d15233b6c947bdfb-0">
              Fru talman! Jag delar helt den syn på Kuba, Nordkorea och andra
              länder som interpellanten och också Marietta de Pourbaix-Lundin
              beskrev. Att kompromissa med demokrati och att kompromissa med
              de mänskliga rättigheterna är aldrig rätt och aldrig för någon
              av något värde.
            </seg>
            <seg xml:id="i-f04237458134c544-0">
              En förutsättning för att vår jord ska leva och utvecklas i en
              god riktning är att vi hanterar de mänskliga rättigheterna med
              stor aktsamhet och sätter dem högt upp på dagordningen. Alla människor
              runtom på jordklotet har rätt att delta i utvecklingen i sina
              egna länder på ett rättvärdigt sätt. Därför är just demokratins
              värde och de mänskliga rättigheterna ett helt centralt tema också
              för vår biståndspolitik och vårt internationella utvecklingssamarbete.
            </seg>
            <seg xml:id="i-18ae998b47f0cdab-0">
              Vad som skett vad gäller de båda situationerna med RKU och Svensk-Kubanska
              Föreningen är att man har hanterat anvisningar och politiska signaler
              på ett felaktigt sätt. Det är inte så att det finns några anvisningar
              som säger att det är rätt att en organisation informerar om en
              icke-demokratisk situation eller att det finns en situation där
              man kan säga att det är riktigt att verka i icke-demokratisk anda
              med statsmedel.
            </seg>
            <seg xml:id="i-e4e1312ac7e59033-0">
              Vad jag nu förvissat mig om i diskussionerna och samtalen med
              Sida är att man följer upp båda de här situationerna men också
              att de generella anvisningarna, som alltså gäller för allt stöd
              vare sig det är informationsstöd eller det är stöd till samarbete
              med organisationer i andra delar av världen också innehåller tydliga
              skrivningar om att man ska verka i demokratins anda, att man ska
              ta hänsyn till och förbättra situationen för de mänskliga rättigheterna
              och att man i övrigt ska följa de politiska riktlinjer som finns
              för vårt utvecklingssamarbete, just för att vi ska försäkra oss
              om att det här inte händer igen.
            </seg>
            <seg xml:id="i-06178028965aff8c-0">
              Vid båda de här tillfällena var det, som sagt, en felhantering
              av anvisningarna. Vi kommer att undvika att det sker igen genom
              att i regleringsbrevet till Sida nästa år ge dem i uppdrag att
              se över anvisningarna för framtiden och samtidigt be Sida att
              återkomma kring båda de här ärendena konkret.
            </seg>
          </u>
          <note xml:id="i-acfb5e22e4246642-0">
            Anf. 59 GUNNAR AXÉN (m):
          </note>
          <u who="unknown" prev="cont" xml:id="i-843f1c7870670ff1-2">
            <seg xml:id="i-ab0a4782286808ba-0">
              Fru talman! Återigen: Jag är glad över att biståndsministern
              är så tydlig om att medel inte ska gå till den här typen av kommunistisk
              propaganda. Jag är också väldigt glad över de åtgärder som biståndsministern
              har vidtagit och tänker vidta. De är ganska kraftfulla och kan,
              tror jag, vara av väldigt stor betydelse inför framtiden. Men
              vi får inte glömma bort att det har använts, och förmodligen används,
              på olika håll inom statens verksamhet det har gjorts här inom
              biståndsverksamheten ganska stora belopp av skattebetalarnas pengar.
            </seg>
            <seg xml:id="i-18ade087d5dd5dbf-0">
              Återigen: Om man tittar på vilka bidragsmottagarna har varit
              under de senaste åren när det gäller Forum Syd finns det nog en
              hel del projekt till som kan vara av samma slag som de två jag
              nyss redovisade. Det kan alltså kanske röra sig om mångmiljonbelopp
              som i många år har gått till den här typen av verksamhet.
            </seg>
            <seg xml:id="i-b519db30468c3518-0">
              Dels har staten finansierat antidemokratisk propaganda och verksamhet.
              Dels råder det en stor okunskap om kommunismens brott mot mänskligheten.
              Jag skulle vilja påstå att okunskapen om kommunismens brott mot
              mänskligheten kanske till och med är större än okunskapen om nationalsocialismens
              brott mot mänskligheten under 1900-talet.
            </seg>
            <seg xml:id="i-fe3bcce5a6b78c9f-0">
              Kommunismen är dessutom en ideologi som i dag utövas i en stor
              del av världen. Långt mer än en miljard människor lever i dag
              under kommunistiskt förtryck. Ändå är okunskapen bland ungdomar
              väldigt stor om vad kommunismen verkligen står för.
            </seg>
            <seg xml:id="i-689440f387d4e85f-0">
              Därför vore det rimligt och på sin plats att man från regeringens
              sida tog initiativ till en upplysningskampanj om kommunismens
              brott mot mänskligheten, precis som man på ett så bra sätt tog
              initiativ till upplysningskampanjen om nationalsocialismens brott
              mot mänskligheten.
            </seg>
            <seg xml:id="i-340f1e3d4e8aa3f7-0">
              Kommunismen har under 1900-talet plågat och dödat, mördat, miljoner
              människor. Ungefär hundra miljoner personer beräknas ha dödats
              i kommunismens namn under de senaste hundra åren. Det är skrämmande
              siffror, men det tror jag att väldigt få i dag känner till.
            </seg>
            <seg xml:id="i-1e6ebebddbeaaa48-0">
              Därför vädjar jag till biståndsministern: Gå tillbaka till regeringen
              och diskutera med kollegerna om det ändå inte vore möjligt med
              nämnda initiativ från regeringen! Det tror jag att väldigt många
              skulle uppskatta.
            </seg>
            <seg xml:id="i-0ba6ca73adb2f392-0">
              Som jag tidigare sagt hoppas jag att den här synen på demokrati
              och mänskliga rättigheter ligger till grund även när regeringen
              ska ta ställning till om Sverige ska stödja hävandet av vapenembargot
              mot Kina eller inte. Något annat tycker jag vore en katastrof
              eftersom Kina gravt bryter mot de mänskliga rättigheterna och
              dessutom hotar ett fredligt och demokratiskt land som Taiwan.
              Det finns i dag 600 missiler riktade mot Taiwan. Den allmänna
              bedömningen är att Kina skulle lyckas med att ockupera Taiwan
              på mindre än två dagar.
            </seg>
          </u>
          <note type="speaker" xml:id="i-1c52cdb07c5bef05-0">
            Anf. 60 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-3f100cfbfea514da-6">
            <seg xml:id="i-9394d8e3e7e042b7-0">
              Fru talman! Jag känner på mig att en del av dem som fått de pengar
              som vi diskuterar upplever att de lite grann har flyttat fram
              sina positioner under senare tid. De har förmodligen rätt. Det
              finns ju en så stor okunskap att de har trott att de ska kunna
              sprida de här osanningarna. Jag tycker att det är en stor fara
              i att de har flyttat fram sina positioner på det sättet. Säkert
              har de under många år fått pengar för att göra detta.
            </seg>
            <seg xml:id="i-ccb6878dcd4d26f8-0">
              Regeringen har lite grann det måste jag säga bidragit till det
              genom att man genom sitt samarbete har gjort Vänsterpartiet kommunisterna,
              som jag vill kalla dem, rumsrent. Alla vet ju att Vänsterpartiet
              kommunisterna har en partiledare som öppet är kommunist. Det finns
              också flera andra ledamöter av denna kammare som är kommunister.
              Regeringen har därför, tycker jag, ett extra ansvar att hålla
              rent, något som man brukar säga i debatten att man gör. Men jag
              vill påstå att man inte längre gör det just genom sitt samarbete.
            </seg>
            <seg xml:id="i-215d4548bd7a115f-0">
              Visar det sig dessutom att pengar går till de organisationer
              som står kommunisterna väldigt nära får man nämnda obehagliga
              känsla om det nu inte ges ett svar på min fråga det har jag ju
              inte alls fått om regeringen är beredd att satsa på en stor informationskampanj
              om kommunismen och kommunismens illgärningar. Det obehagliga är
              att regeringen inte gärna vill informera om vad kommunismen står
              för eftersom man samarbetar med kommunisterna. Förhoppningsvis
              har jag fel.
            </seg>
            <seg xml:id="i-502bcac472d20493-0">
              Således hoppas jag här i dag på ett positivt svar från biståndsministern
              om att hon är beredd att gå tillbaka till sina regeringskolleger
              och ta upp frågan och tala om att det nu är allvar. Vi behöver
              sprida kunskap om vad kommunismen står för eftersom okunskapen
              är så stor, främst bland våra ungdomar.
            </seg>
          </u>
          <note type="speaker" xml:id="i-f6dbbc73dbb39848-0">
            Anf. 61 Statsrådet CARIN JÄMTIN (s):
          </note>
          <u who="unknown" next="cont" xml:id="i-3af760c0ca07f001-3">
            <seg xml:id="i-8fdb3f2746e06e38-0">
              Fru talman! Interpellanten och Marietta de Pourbaix-Lundin bollar
              med olika siffror här när det gäller hur mycket pengar som har
              gått till den här typen av organisationer. Men egentligen tycker
              jag att det är ointressant. Även om det gäller bara en krona ska
              pengar gå till det som de är avsedda för, och även om det gäller
              bara en krona ska pengar inte gå till organisationer som arbetar
              med mål som är icke-demokratiska eller som motverkar utvecklingen
              av de mänskliga rättigheterna.
            </seg>
            <seg xml:id="i-70d1cac60d9d6412-0">
              Jag kan inte svara på om det gäller lite eller mycket pengar
              eller vilka organisationer det är fråga om. Men jag vet att Sida
              gör noggranna kontroller och får noggranna revideringar av de
              verksamheter som kommer fram. Därför har jag gott på fötterna
              när jag säger att det är RKU och Svensk-Kubanska Föreningen som
              det handlar om. Men även om det inte skulle vara mer än så är
              det lika allvarligt eftersom, som sagt, demokrati och respekt
              för de mänskliga rättigheterna är det helt grundläggande för vår
              utveckling.
            </seg>
            <seg xml:id="i-70b08190eb07fa44-0">
              Men det är också sagt att när det gäller alla typer av bidrag
              som går via staten ska hänsyn tas till de mänskliga rättigheterna
              och detta med en demokratisk utveckling. Det är det vi ska se
              till. Därmed ska alla informationskampanjer oavsett om de är genomförda
              av staten eller om de är statligt finansierade, som ju den här
              verksamheten faktiskt är verka för att stärka de mänskliga rättigheterna
              och demokratins utveckling. Jag har ingen annan åsikt än vad som
              tidigare sagts här i kammaren om en upplysningskampanj mot kommunismen
              som regeringen i sådana fall skulle ha.
            </seg>
          </u>
          <note xml:id="i-bf1550b16646b2b4-0">
            Anf. 62 GUNNAR AXÉN (m):
          </note>
          <u who="unknown" prev="cont" xml:id="i-843f1c7870670ff1-3">
            <seg xml:id="i-69b909d04ae1fd5c-0">
              Fru talman! Biståndsministern sade att det bollas med lite olika
              siffror. Jag kan upplysa om att det totalt är drygt 2 miljoner
              kronor som har gått till Svensk-Kubanska Föreningen mellan 1996
              och 2002, och den här boken finansierades med stöd av 90 000 kronor.
              Hur mycket pengar som gick till konferensen i Göteborg i början
              av september där terroristen och flygplanskaparen skulle vara
              med har jag faktiskt inte i huvudet just nu. Jag tror som sagt
              att det rör sig om många miljoner som kan ha gått till oacceptabel
              verksamhet under de senaste åren. Men jag håller givetvis med
              biståndsministern om att det inte ska gå en enda krona till den
              här typen av verksamhet över huvud taget.
            </seg>
            <seg xml:id="i-8a93f25ed10b03e8-0">
              Anledningen till att jag tog upp hur många miljoner det egentligen
              kan ha gått till den här verksamheten under de senaste åren är
              följande. Om staten har varit med och finansierat sådant som egentligen
              är oacceptabelt, en verksamhet som har propagerat för kommunismen
              och antidemokratiska värderingar, vore det på sin plats att man
              tar initiativ till en upplysningskampanj om kommunismens brott
              mot mänskligheten. Jag tyckte att statsministerns initiativ till
              en upplysningskampanj om nationalsocialismens brott mot mänskligheten
              var väldigt bra. Men okunskapen om kommunismens brott mot mänskligheten
              är minst lika stor. Jag hoppas, även om vi inte får det beskedet
              från biståndsministern här i kammaren i kväll, att biståndsministern
              i alla fall tar med sig tillbaka till regeringen idén att det
              kanske ändå vore ett väldigt gott och välbehövligt initiativ.
            </seg>
          </u>
          <note type="speaker" xml:id="i-e3cc9578e5755421-0">
            Anf. 63 Statsrådet CARIN JÄMTIN (s):
          </note>
          <u who="unknown" xml:id="i-6b3d0de51ab0d2b6-23">
            <seg xml:id="i-3610250696d26f5c-0">
              Fru talman! Det är skönt att känna att vi i den här kammaren
              har en i grunden gemensam syn på vad demokrati och mänskliga rättigheter
              är. Jag hoppas att vi på gator och torg kämpar för att upplysa
              ungdomar men också äldre personer i Sverige om demokratins och
              de mänskliga rättigheternas grundläggande vikt för alla länders
              utveckling.
            </seg>
          </u>
          <note xml:id="i-f20ddde72295961c-7">
            Överläggningen var härmed avslutad.
          </note>
          <note xml:id="i-9fb22ec3b8076eef-0">
            10 § Svar på interpellation 2004/05:120 om staten som arbetsgivare
          </note>
          <note type="speaker" xml:id="i-82e090d458d24a84-0">
            Anf. 64 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-6b3d0de51ab0d2b6-24">
            <seg xml:id="i-7afcdccb61009a7b-0">
              Fru talman! Camilla Sköld Jansson har frågat statsrådet Pär Nuder
              vilka åtgärder han avser att vidta för att staten som arbetsgivare
              ska vara ett föredöme.
            </seg>
            <seg xml:id="i-697839966877eb39-0">
              Arbetet inom regeringen är så fördelat att det är jag som ska
              svara på frågan.
            </seg>
            <seg xml:id="i-20a0eb464569f4b6-0">
              Jag vill inleda med att konstatera att den arbetsgivarpolitiska
              delegeringen inom staten ligger fast, och med detta följer att
              ambitionen självfallet kvarstår om att staten ska vara en föredömlig
              arbetsgivare. Regeringens bedömning om erfarenheterna av den delegerade
              arbetsgivarpolitiken, som redovisades i budgetpropositionen för
              2004, föregicks av en grundlig utvärdering.
            </seg>
            <seg xml:id="i-8e82a66ad7757406-0">
              Regeringens uppgift i den statliga arbetsgivarpolitiken är dels
              att ange övergripande strategiska mål för de statliga arbetsgivarfrågorna,
              dels att följa upp myndigheternas arbetsgivarpolitik. Myndigheterna
              ska verka för en långsiktig och god personalförsörjning i syfte
              att uppnå målet om en samordnad statlig arbetsgivarpolitik som
              säkerställer att relevant kompetens finns för efterfrågat resultat.
            </seg>
            <seg xml:id="i-182818d906926f66-0">
              Regeringens förvaltningspolitiska handlingsprogram för statsförvaltningen,
              som publicerades år 2000, bygger på den förvaltningspolitiska
              propositionen, 1997/98:136, och utgör en grund för de statliga
              myndigheternas utveckling, där personalpolitiken står i fokus.
              I programmet konstateras att arbetsgivarpolitiken är ett medel
              för att nå verksamheternas mål. En förutsättning för en långsiktig
              kompetensförsörjning inom staten är att myndigheterna aktivt strävar
              efter att erbjuda stimulerande och kreativa arbetsplatser, med
              en god arbetsmiljö och med en väl genomtänkt personal- och lönepolitik.
            </seg>
            <seg xml:id="i-3fd96f4060b2edf1-0">
              Jag vill understryka att den statliga personalpolitiken utformas
              i respektive verksamheter. Enligt verksförordningen ska myndighetscheferna
              företräda myndigheten som arbetsgivare och i samverkan med andra
              myndighetschefer utveckla och samordna den statliga arbetsgivarpolitiken.
              Myndighetschefen ska även se till att de anställda är väl förtrogna
              med målen för verksamheten samt skapa goda arbetsförhållanden
              och ta till vara och utveckla de anställdas kompetens och erfarenhet.
            </seg>
            <seg xml:id="i-4a80be9b4dc436ac-0">
              Den arbetsgivarpolitiska delegeringen innebär således i praktiken
              en betydelsefull frihet för myndigheterna att självständigt utforma
              organisation, arbetsprocesser, lönebildning och kompetensförsörjning
              med hänsyn till verksamhetens krav. Beroende på de höga krav som
              med rätta ska ställas på statlig verksamhet måste lösningarna
              anpassas till de för varje verksamhet specifika förhållandena.
            </seg>
            <seg xml:id="i-45c94943cd532688-0">
              Regeringen kan dock aldrig frånhända sig det yttersta ansvaret.
            </seg>
            <seg xml:id="i-a749c0d2de9875ec-0">
              Regeringen följer löpande upp myndigheternas arbete med arbetsgivarpolitiska
              frågor. I budgetpropositionen för 2005 finns en utförlig redovisning
              av utfallet för 2004. Regeringen gör bedömningen att myndigheternas
              arbete fungerar i huvudsak väl. Myndigheternas arbete på kompetensförsörjningsområdet
              inriktas i många fall på att vara en attraktiv arbetsgivare.
            </seg>
            <seg xml:id="i-1281dd4ab610e7d2-0">
              Låt mig också nämna några ord om kampen mot ohälsan. För den
              statliga sektorn gäller samma mål som för arbetsmarknaden i dess
              helhet det vill säga att sjukfrånvaron ska halveras fram till
              2008 jämfört med utgångsåret 2002. Eftersom staten är den sektor
              som har lägst sjukfrånvaro redan i utgångsläget kan målet betraktas
              som än mer ambitiöst. Jag har inhämtat att myndigheterna tar detta
              mål på stort allvar och att många intressanta och spännande processer
              satts i gång för att målet ska kunna uppnås. Av den statistik
              som publiceras i budgetpropositionen framgår också att sjuktalen
              sjunker i staten, detta utan att förtidspensioneringar ökar i
              motsvarande grad.
            </seg>
            <seg xml:id="i-6fd014d46d430958-0">
              Jag är för min del övertygad om att de sjunkande sjuktalen är
              ett uttryck för att arbetsmiljön i generell bemärkelse är god
              i staten. I de fall vi uppmärksammar att utvecklingen skulle gå
              åt fel håll tas detta naturligtvis upp i direkta kontakter med
              myndighetscheferna. Detta sker bland annat inom ramen för de årliga
              mål- och resultatdialoger som regeringen genomför, där arbetsgivarpolitiken
              är ett viktigt inslag.
            </seg>
          </u>
          <note type="speaker" xml:id="i-5dae05f30e7b2d79-0">
            Anf. 65 CAMILLA SKÖLD JANSSON (v):
          </note>
          <u who="camilla_skold_jansson_5e5fef" xml:id="i-62c9eb4eb90c72e3-0">
            <seg xml:id="i-94dea98f79da701a-0">
              Fru talman! Det är bra att vi är överens om att staten ska vara
              en föredömlig arbetsgivare, och jag trodde väl inget annat heller.
              Vi är också överens om att regeringen har det yttersta övergripande
              ansvaret, även om det operativt är delegerat.
            </seg>
            <seg xml:id="i-8116a762f243db93-0">
              Interpellationssvaret handlar dock uteslutande om hur regeringen
              arbetar med arbetsgivarfrågorna, hur det är organiserat och vilka
              verktyg som finns. Ingenting sägs om hur regeringen ser på den
              politik som faktiskt förs och vad som händer ute i verksamheterna.
            </seg>
            <seg xml:id="i-9fb8a4b868fa07df-0">
              I interpellationen har jag lyft fram några exempel. Jag har tagit
              upp SJ:s städpersonal. Där är likadant som för tågpersonalen SJ
              säger upp fast anställd personal och tar tillbaka samma människor
              på timanställning eller på deltid. Inom Posten säger SEKO att
              man hitintills i år har tecknat ca 30 000 anställningsbevis, men
              endast ett fåtal gäller fasta arbeten. Det är så gott som uteslutande
              tidsbegränsade anställningar. Inom universitetsvärlden är det
              likadant. Man säger upp lärare som är fast anställda och plockar
              tillbaka människor på viss tid.
            </seg>
            <seg xml:id="i-29471ba47b468514-0">
              Jag hittade en artikel som handlar om Helsingforss universitet
              som inte är någon rolig läsning men tyvärr inget undantag. Där
              säger facket bland annat att man har lyckats förbättra villkoren
              för en grupp, städare. Sedan går staten som arbetsgivare till
              upphandling. I och med det sänker man löner och försämrar villkoren.
            </seg>
            <seg xml:id="i-e2d0d72418edac8e-0">
              Ur ett jämställdhetsperspektiv är man kritisk och säger att man
              inte kan förstå hur staten som arbetsgivare kan hålla på så där.
              Man säger att det förs en politik som slår emot alla underprivilegierade
              grupper. Det slår mot kön, klass och härkomst. En annan effekt
              av upphandlingen är att sjukskrivna och arbetsskadade inte blir
              kvar på arbetsplatserna. Vi får hoppas att det inte är en av förklaringarna
              till att man har goda siffror, men det är ett faktum.
            </seg>
            <seg xml:id="i-fdfcc6fc42851347-0">
              Med tanke på hur bilden är motiverar det lite mer engagemang
              från regeringens sida än vad som avspeglas i interpellationssvaret.
              Nu är Sven-Erik Österberg ny som minister och kan inte ställas
              till svars för det här, det förstår jag. Men med ett förflutet
              bland annat i arbetsmarknadsutskottet vet jag att statsrådet har
              kunskap om arbetsmarknaden och hur det fungerar där. Jag hoppas
              att ministern i sitt nästa inlägg berättar lite mer om ambitionerna
              och om hur han förhåller sig till de olika verksamheter som jag
              har nämnt. Även om ministern inte kan gå in på konkreta exempel
              kan man ändå ta det som utgångspunkt för en uppfattning och en
              beskrivning av regeringens ambitioner.
            </seg>
          </u>
          <note type="speaker" xml:id="i-5cd76919ed7cae03-0">
            Anf. 66 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-6b3d0de51ab0d2b6-25">
            <seg xml:id="i-24828be987d32ee8-0">
              Fru talman! Jag kan inte gå in och diskutera varje statligt bolag
              för sig. SJ ligger under näringsministerns ansvarsområde, och
              vill Camilla Sköld diskutera den frågan djupare rekommenderar
              jag att hon framställer en interpellation till näringsministern.
            </seg>
            <seg xml:id="i-4ed5ae65f7c93448-0">
              Rent övergripande kan vi styra genom att vara väldigt tydliga
              gentemot de statliga bolagsstyrelserna. Däremot går jag inte in
              på detaljerna när det gäller bolagsdelen.
            </seg>
            <seg xml:id="i-afbf248ab7a872be-0">
              De bedömningar som har gjorts av staten som arbetsgivare är seriösa,
              och de vilar på fast grund. De visar att staten som helhet är
              en tämligen god arbetsgivare. Det vittnar också en hel del rapporter
              om.
            </seg>
            <seg xml:id="i-1d22ebb09cc1f5ca-0">
              När det till exempel gäller ohälsan ligger staten betydligt under
              den genomsnittliga ohälsan och också under andra offentliga verksamheter.
              Både kommuner och landsting har högre sjuktal. Det tar jag som
              en intäkt för att arbetsplatserna fungerar på ett hyggligt sätt
              och att människor överlag trivs ganska bra på sina arbetsplatser.
            </seg>
            <seg xml:id="i-01145991af655f0e-0">
              Men det finns alltid exempel där det finns bekymmer. Det gäller
              naturligtvis också för statens verksamhet. Det finns verksamheter
              som vi önskar skulle fungera bättre.
            </seg>
            <seg xml:id="i-43d038482470d0c3-0">
              Som jag sade i svaret att om myndigheter inte lever upp till
              statens övergripande ansvar räds inte jag som ansvarig minister
              att ta upp en sådan diskussion med myndighetschefer och påpeka
              att det borde fungera bättre. Jag är beredd att driva den diskussionen
              och debatten.
            </seg>
            <seg xml:id="i-9b148858a65cef07-0">
              Jag har ingen annan åsikt än att staten ska vara ett föredöme
              som arbetsgivare och det ska vi också se till att man lever upp
              till. Det tycker jag är väldigt viktigt.
            </seg>
            <seg xml:id="i-dabcdd5c0114f065-0">
              Camilla Sköld nämnde universiteten. Jag ska inte motsäga det
              som hon berättade om de bekymmer som kan finnas där. Men på integrationsområdet
              har universitetsvärlden ändå lyckats väldigt bra, och det är positivt.
              Man har anställt många människor som inte har svensk bakgrund
              eller som inte är födda i Sverige i sin verksamhet.
            </seg>
            <seg xml:id="i-03e2cdf0ea340a9f-0">
              Det är en intressant inriktning som kan utgöra ett föredöme för
              andra statliga verksamheter, men också för privata verksamheter
              där det arbetet går trögt på många ställen. Människor som bor
              i Sverige, men som inte är födda här, har mycket svårare att komma
              in på arbetsmarknaden. Men i det fallet har universiteten lyckats
              väldigt bra, och det tycker jag är glädjande.
            </seg>
          </u>
          <note type="speaker" xml:id="i-ac5f0228ce15a5d9-0">
            Anf. 67 CAMILLA SKÖLD JANSSON (v):
          </note>
          <u who="camilla_skold_jansson_5e5fef" xml:id="i-62c9eb4eb90c72e3-1">
            <seg xml:id="i-43292926c771bbd2-0">
              Fru talman! Självklart finns det också goda exempel. Men jag
              tar fasta på att statsrådet öppnar för att man ska fortsätta att
              titta på det här. Jag är övertygad om att det finns mycket att
              se över. Det gäller SJ, Posten, kultur och medier.
            </seg>
            <seg xml:id="i-384fbfbc21240278-0">
              När det gäller sjuktalen kan universitetsvärlden vara ett exempel.
              När man upphandlar verksamhet är det ju inte de människor som
              är sjukskrivna eller har arbetsskador som får fortsätta att arbeta.
            </seg>
            <seg xml:id="i-fbe2e0d0a4bdd1e1-0">
              En kvinna med utländsk bakgrund hade jobbat som städerska i nio
              år i statlig tjänst, på Helsingforss universitet. När man upphandlade
              fick hon sänkt lön, hon måste jobba hårdare, fick färre semesterdagar
              och tvingades att acceptera en provanställning i sex månader,
              trots att hon har jobbat i statlig tjänst i nio år och arbetat
              på ett bra sätt.
            </seg>
            <seg xml:id="i-3044a64a4b48ec26-0">
              Det skulle vara intressant att se en kartläggning. Det verkar
              ju vara ett återkommande mönster att även statliga arbetsgivare
              hemfaller åt att utöka de tidsbegränsade anställningarna.
            </seg>
            <seg xml:id="i-1912ba2f81e23925-0">
              Det är viktigt att regeringen har trovärdighet, både inför de
              anställda och när regeringen ska företräda ett löntagarintresse
              vid lagstiftning om arbetsrätt. Regeringen ska med trovärdighet
              kunna ställa krav på bra anställningsvillkor hos svenskt näringsliv
              och andra arbetsgivare.
            </seg>
            <seg xml:id="i-42747f25064ab769-0">
              Vi har haft diskussioner om EU:s utvidgning och om oseriösa arbetsgivare
              som dumpar löner och sociala villkor. Då är det viktigt att regeringen
              har sopat rent framför egen dörr.
            </seg>
            <seg xml:id="i-e9313c5cd4e041c5-0">
              Inom ramen för samarbetet arbetar vi nu med att få ned andelen
              visstidsanställningar. Det står också i 121-punktsprogrammet.
              Då kan ju inte staten visa upp ett annat mönster i verksamhet
              efter verksamhet där man utnyttjar möjligheten till visstidsanställningar
              på ett sätt som inte alls är särskilt föredömligt.
            </seg>
            <seg xml:id="i-682d53eeb0d70f9f-0">
              Men jag tar fasta på det som Sven-Erik Österberg säger. Skulle
              man få till stånd en övergripande kartläggning över hur staten
              fungerar som arbetsgivare tror jag att den skulle visa att det
              finns en hel del att tag i. Det är viktigt att det görs.
            </seg>
          </u>
          <note type="speaker" xml:id="i-b5e3f3e0d19c93a8-0">
            Anf. 68 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-6b3d0de51ab0d2b6-26">
            <seg xml:id="i-e556f77f29ff7529-0">
              Fru talman! Jag kan inte förneka att sådana saker som Camilla
              Sköld tar upp förekommer. Det finns naturligtvis exempel på det
              som är mindre bra. I sin helhet fungerar staten tämligen bra som
              arbetsgivare. Det finns en hel del indikationer på det, bland
              annat ohälsan.
            </seg>
            <seg xml:id="i-6d3bbb704236adb0-0">
              Jag försvarar inte missförhållanden på något sätt. Det ingår
              i de fortsatta diskussionerna att utröna om det förekommer avarter
              i systemet, om människor utnyttjas på ett sätt som vi inte vill
              se i statlig verksamhet. Man ska känna sig trygg och känna att
              man har en bra arbetsplats. Någon annan inriktning har inte jag.
            </seg>
            <seg xml:id="i-6dace45953d30e62-0">
              Kompetensförsörjningsarbetet i enskilda myndigheter inriktas
              i många fall på att man ska vara en attraktiv arbetsgivare. Det
              är ett slags mantra hos myndigheten vid kontakt med regeringen.
              Olika åtgärder vidtas för att man ska kunna attrahera, rekrytera,
              behålla, motivera och utveckla kompetenta medarbetare. Det finns
              redovisade exempel på strategiskt arbete med kompetensutveckling,
              kompetensanalyser, medarbetar- och utvecklingssamtal. Det finns
              alltså ett system för detta.
            </seg>
            <seg xml:id="i-e064702f669e9a08-0">
              Flera myndigheter uppger att de arbetar på olika sätt för att
              minska sjukfrånvaron, öka andelen anställda med annan etnisk och
              kulturell bakgrund än den svenska. Av myndigheternas redovisningar
              framgår det dock att det inom vissa områden krävs långsiktiga
              insatser för att åstadkomma önskat resultat. Det kan vara svårare
              och tyngre på vissa områden än på andra. Bland annat kan en låg
              personalrörlighet göra att det tar tid att ändra en skev åldersstruktur,
              könsfördelning eller annat sådant som inte är bra på en harmonisk
              och stabil arbetsplats.
            </seg>
            <seg xml:id="i-dd2f963bf7b9ad65-0">
              Den etniska mångfalden i statsförvaltningen är en väldigt viktig
              del. Häromdagen fick vi en redovisning där man hade tittat på
              enskilda departement. Det ger en snäv bild av hur det ser ut,
              men sett till helheten ser det bättre ut. Där har ju universitetsvärlden
              nått väldigt långt och kan vara ett föredöme när det gäller mångfald
              i arbetslivet. Detta är kanske en av de stora utmaningar som vi
              har i framtiden.
            </seg>
            <seg xml:id="i-7380c514dbe760c9-0">
              Det är viktigt att staten går före och visar vägen. Vi har stora
              pensionsavgångar framför oss. Vi måste kunna ta till vara den
              kompetens som finns i arbetslivet, och mycket av den finns hos
              dem som i dag ofrivilligt står utanför arbetsmarknaden. Där kan
              staten göra en insats och visa att man använder den här arbetskraften
              på ett bra sätt så att människor kan komma in på arbetsmarknaden
              och försörja sig på ett jobb. Det är en väldigt viktig inriktning.
            </seg>
            <seg xml:id="i-aa232fa28242250a-0">
              Det måste också bli en bra fördelning av de arbetsuppgifter som
              finns inom staten så att det inte blir en polarisering inom vissa
              områden.
            </seg>
            <seg xml:id="i-033ece381d9d16b7-0">
              Jag vill återigen vara tydlig och till Camilla Sköld säga att
              avarter av det här slaget är något som jag tar på mig att följa
              upp vid våra kontakter med myndigheter och höra hur man hanterar
              visstidsanställningar och korttidsanställningar. Camilla Sköld
              antydde också att man i vissa fall tillämpar outsourcing så att
              tidigare statsanställningar övergår till något annat därför att
              man gör upphandlingar. I den delen tänker jag följa upp vad som
              har hänt och skaffa mig en bredare bild än vad jag kan ha efter
              den korta tid som jag har haft på statsrådsposten för att komma
              fram till bättre resultat.
            </seg>
          </u>
          <note type="speaker" xml:id="i-ec3f6ba5edc3f276-0">
            Anf. 69 CAMILLA SKÖLD JANSSON (v):
          </note>
          <u who="camilla_skold_jansson_5e5fef" xml:id="i-62c9eb4eb90c72e3-2">
            <seg xml:id="i-ff2d1c71ca257985-0">
              Fru talman! Jag tycker att det var ett väldigt positivt svar.
              Man kan göra olika bedömningar, och jag respekterar att statsrådet
              vill ha lite mer tid på sig. Jag tycker att de exempel som jag
              har tagit upp i sig är tillräckliga för att man måste reagera
              och titta lite närmare på hur saker och ting ser ut.
            </seg>
            <seg xml:id="i-d3b2748197081f57-0">
              Men jag hör att statsrådet lyssnar. Jag hör att statsrådet också
              åtar sig att jobba vidare med frågan. Det är väl inte uteslutet
              att vi kan följa upp frågan med ytterligare en interpellationsdebatt
              framåt vårkanten för att se hur det här arbetet har utvecklats.
              Staten har en mycket viktig roll att vara en mönsterarbetsgivare
              och att också skapa goda mönster.
            </seg>
          </u>
          <note type="speaker" xml:id="i-ffab3c179c026717-0">
            Anf. 70 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-6b3d0de51ab0d2b6-27">
            <seg xml:id="i-1e4070038ee9f87d-0">
              Fru talman! Jag ska bara avslutningsvis trycka på detta med de
              mål- och resultatdialoger som varje statsråd ska ha med sina respektive
              myndighetschefer. Det är något som regeringen sätter stort tryck
              på. Jag vill ytterligare poängtera hur viktigt det är att varje
              departementschef och varje minister inom sitt område ser till
              att följa upp målen ordentligt med sina myndighetschefer. Det
              får inte gå slentrian i det eller drivas på ett ineffektivt sätt,
              utan det här är väldigt viktigt. Dels handlar det om ohälsan,
              dels om etnisk bakgrund, men också om hur arbetsplatserna fungerar
              över huvud taget.
            </seg>
            <seg xml:id="i-f803f0522cd56a6d-0">
              Vi ska med stolthet kunna leva upp till att staten ska vara ett
              föredöme som arbetsgivare. Vi ligger ganska bra till som det är
              i dag, men vi kan säkert bli bättre. Jag vill absolut medverka
              till att vi kan bli ännu stoltare som statlig arbetsgivare och
              se till att vi har bra arbetsplatser för våra medarbetare.
            </seg>
          </u>
          <note xml:id="i-f20ddde72295961c-8">
            Överläggningen var härmed avslutad.
          </note>
          <note xml:id="i-e067f913f0b0d2e7-0">
            11 § Svar på interpellation 2004/05:62 om stöd tidigt i skolan
          </note>
          <note type="speaker" xml:id="i-326c393257a51ce3-0">
            Anf. 71 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-28">
            <seg xml:id="i-173427c208ae28f6-0">
              Fru talman! Axel Darvik har frågat Thomas Östros om han kan tänka
              sig att successivt överföra de resurser som i dag läggs på de
              individuella programmen till grundskolan. Det är min uppgift som
              skolminister att besvara denna fråga.
            </seg>
            <seg xml:id="i-13b5bc4e014238de-0">
              Regeringen ser mycket allvarligt på att var fjärde elev i gymnasieskolan
              inte slutför en gymnasieutbildning med slutbetyg. Av eleverna
              med individuella program är det ännu större andel som av olika
              skäl inte fullföljer en gymnasieutbildning. Vårt samhälle blir
              alltmer kunskapsinriktat, och i dag är det svårt att etablera
              sig på arbetsmarknaden utan gymnasieutbildning. Dessutom ger gymnasieutbildning
              ungdomar kunskaper som de behöver för att kunna delta i samhället
              i övrigt. Kvaliteten inom framför allt yrkesutbildningarna och
              de individuella programmen måste därför stärkas utan att kunskapsambitionerna
              därigenom sänks. Målet måste vara att utveckla gymnasieutbildningarna
              så att alla elever får de kunskaper som är så viktiga för deras
              framtid.
            </seg>
            <seg xml:id="i-30d22d30af482185-0">
              Tanken med de individuella programmen är inte att varje elev
              ska läsa grundskoleämnen samtidigt som de läser ett nationellt
              program. Ett sådant upplägg skulle kräva en orealistisk studieinsats
              av de elever som har studiesvårigheter eller är studietrötta.
              Det är tvärtom själva poängen med individuella program att de
              kan utformas med en flexibilitet och en individanpassning som
              är unik för denna studieväg. Den elev som på kort tid läser in
              sin behörighet kan läsa alla kurser inom ett nationellt program.
              Den elev som har större kunskapsluckor kan, utöver de behörighetsgivande
              ämnena, läsa någon eller några nationella kurser som intresserar
              eleven, eller få delar av sin utbildning förlagd till en arbetsplats.
              All gymnasieutbildning, även på individuella program, ska syfta
              till att utveckla och stimulera, väcka nyfikenhet och förbereda
              eleven på ett framtida yrkesliv. Ett viktigt syfte med de individuella
              programmen är också att stärka elevens självkänsla. Dessa syften
              kan ej nås genom att hänvisa eleverna till undervisning uteslutande
              i det eller de ämnen de saknar behörighet i från grundskolan.
            </seg>
            <seg xml:id="i-4f8f285654e47c1f-0">
              De nya resurser som ska finansiera kommunernas skyldighet att
              erbjuda utbildning på heltid på individuella program behövs i
              gymnasieskolan. De elever som inte klarat behörighetskraven ska
              ges en chans att komplettera sina betyg, reparera brister i förkunskaperna
              och därmed få en rimlig chans till ett framtida arbete och ett
              självständigt liv. Elever som lämnar grundskolan utan att ha uppnått
              behörighet bör ges goda möjligheter att inom ramen för gymnasieskolan
              komplettera sina kunskaper på grundskolenivå och förbereda sina
              framtida gymnasiestudier. Det är därför orimligt att ensidigt
              satsa resurser för ökad kvalitet i grundskolan och överge de elever
              som till följd av studieproblem eller av andra skäl går ett individuellt
              program i gymnasieskolan.
            </seg>
            <seg xml:id="i-d02f0527565a7ad0-0">
              Att kommunerna nu genom det generella statsbidraget tillförs
              nya resurser för att bekosta kvalitetshöjningen i gymnasieskolan
              utesluter inte andra satsningar på skolan. Satsningen på personalförstärkning
              i skola och fritidshem med målet 15 000 nya lärare och andra specialister
              fortsätter. Den utlovade ökningen av bidraget med 1 miljard kronor
              detta läsår och ytterligare 1 miljard kronor kommande läsår genomförs.
              Satsningen har hittills varit mycket framgångsrik, och enligt
              preliminära uppgifter från Skolverket har kommunerna året 2003/04
              ökat sin personaltäthet med sammanlagt 12 000 heltidstjänster
              jämfört med 2000/01, varav 8 000 är finansierade med statsbidraget
              och 4 000 med kommunernas egna medel.
            </seg>
            <seg xml:id="i-90bb06e368ca8b7c-0">
              Enligt skollagen ska utbildningen i grundskolan syfta till att
              ge eleverna de kunskaper och färdigheter och den skolning i övrigt
              som de behöver för att delta i samhällslivet. Den ska kunna ligga
              till grund för fortsatt utbildning i gymnasieskolan. Särskilt
              stöd ska ges till elever som har svårigheter i skolarbetet.
            </seg>
            <seg xml:id="i-6a6afa12f9529495-0">
              Därmed har grundskolan ansvar för att möjliggöra för eleverna
              att nå målen för utbildningen. Detta ansvar kan inte överlåtas
              till nästa skolform. Tidig upptäckt av svårigheter är viktigt,
              men införande av betyg i lägre årskurser är inte lösningen. Betyg
              är bra men ger alltför torftig information om elevens utveckling.
              Det behövs en kontinuerlig och tydlig kommunikation om elevens
              utveckling och lärande för att alla elever ska få bästa möjliga
              förutsättningar att nå målen. Utvecklingssamtalet är därför skolans
              viktigaste instrument för att kommunicera elevens utveckling och
              skolgång. Jag anser att utvecklingssamtalet regelmässigt ska leda
              till en framåtsyftande individuell utvecklingsplan för varje elev.
              Förslag om individuella utvecklingsplaner bereds för närvarande
              i Regeringskansliet.
            </seg>
            <seg xml:id="i-a101e32673b846e0-0">
              Mitt svar på Axel Darviks fråga är därför: Nej, jag kan inte
              tänka mig att överföra resurser från gymnasieskolans individuella
              program till grundskolan för att förbättra måluppfyllelsen där.
              I det styrsystem vi har sedan tio år är det kommunerna själva
              och inte staten som avgör hur medel inom det generella statsbidraget
              ska fördelas mellan skolformerna. Det är inte regeringens avsikt
              att satsningen på gymnasieskolan ska ske på grundskolans bekostnad.
              Det behövs satsningar i båda skolformerna för att alla elever
              ska få en bra utbildning och det stöd de behöver för att nå utbildningsmålen.
            </seg>
          </u>
          <note type="speaker" xml:id="i-521a1c432b9f90a9-0">
            Anf. 72 AXEL DARVIK (fp):
          </note>
          <u who="axel_darvik_bc1b0b" xml:id="i-9803f92403ec759a-0">
            <seg xml:id="i-e137c0fe795d9412-0">
              Fru talman! Jag ska börja med att tacka för svaret från skolministern
              och också välkomna honom hit till debatten i kammaren.
            </seg>
            <seg xml:id="i-3c0c8731aac9efa4-0">
              Jag är liberal, och de liberala värderingarna grundar sig hos
              mig på en tro på individen, att varje individ själv vet bäst hur
              den ska leva sitt liv. Detta är en del av det liberala frihetsidealet.
            </seg>
            <seg xml:id="i-dac0acc3cc4e6b54-0">
              Men det finns också en annan mycket viktig del, nämligen lika
              möjligheter för alla från start. Det är också en del av det rättviseperspektiv
              som finns i liberalismen. Där har skolan en oerhört viktig roll
              att ge varje elev en kunskapsmässig grund.
            </seg>
            <seg xml:id="i-f0f4131b69f6ed5d-0">
              Vi är alla olika och lär oss på olika sätt och också vid olika
              tid och i olika takt. Därför är en verkligt individanpassad skola
              oerhört viktig.
            </seg>
            <seg xml:id="i-9d6afe08b125460e-0">
              Ibland får man intrycket att Socialdemokraterna i alla fall i
              retoriken förespråkar detta, men i praktiken är det oftast något
              annat.
            </seg>
            <seg xml:id="i-2c1ec715100a8a3e-0">
              Grundskolan har uppgiften att lägga grunden i det skolsystem
              som vi har i dag. För detta krävs en bra arbetsmiljö, hög kvalitet
              och en bättre utvärdering som kommer in tidigare än vad den gör
              i dag. Skriftliga omdömen, nationella prov, utvecklingssamtal
              och betyg tidigare är verktyg för att kunna genomföra en sådan
              här utvärdering. Den är naturligtvis till för att kunna fånga
              upp de elever som behöver lite extra tid och stöd. Kanske kan
              man lägga in en extra termin eller ett extra år tidigt, när problemen
              fortfarande är små. Principen måste ju vara att stöd och hjälp
              ska sättas in så tidigt som möjligt innan problemen växer.
            </seg>
            <seg xml:id="i-31219963d7474200-0">
              I dag lämnar mer än var tionde elev grundskolan utan att kunna
              läsa, skriva och räkna. Det individuella programmet har blivit
              det nästa största programmet. Göran Persson, en företrädare till
              dagens skolminister, inrättade ju det individuella programmet.
              Han sade då att det skulle vara för ett ytterst litet fåtal. Det
              individuella programmet är i dag det nästa största och dessutom
              det dyraste per elev.
            </seg>
            <seg xml:id="i-2d716171925bdbf7-0">
              Jag tycker att det är positivt att skolministern har insett att
              det finns problem med den grundfilosofi som finns inom det individuella
              programmet. Tittar man i statistiken är det ju så att 83 % av
              dem som varit inne på det individuella programmet inte klarar
              av ta sig igenom gymnasiet, och det är ju ett klart misslyckande.
              Det är också så att grundskolan i dag inte förmår att lägga den
              grund som man har till uppgift att göra för alla elever.
            </seg>
            <seg xml:id="i-1dab3fcdebf47216-0">
              Det behövs en förändring av skolpolitiken. Det är uppenbart.
              Fler behöriga lärare och utbildade speciallärare behövs. Vi behöver
              tidigare insatser i grundskolan i stället för det individuella
              programmet. Och vi behöver en tydlig utvärdering. På detta sätt
              går det att bygga upp elevers självförtroende och hävda de kunskapsmål
              som är så viktiga i vårt kunskapssamhälle i dag.
            </seg>
            <seg xml:id="i-73b261b98b44da07-0">
              Min utgångspunkt är att alla elever ska få med sig åtminstone
              en fast kunskapsgrund där man kan läsa, skriva och räkna innan
              man lämnar grundskolan. Detta måste ändå vara grundskolans uppgift.
            </seg>
          </u>
          <note type="speaker" xml:id="i-325680ad547ea272-0">
            Anf. 73 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-29">
            <seg xml:id="i-9eb23c3725f0b35e-0">
              Fru talman! Jag skulle vilja börja med en korrigering. Det är
              ändå viktigt att vi i denna kammare har rätt fakta. Det är inte
              riktigt att säga att det individuella programmet generellt är
              det dyraste. Genomsnittskostnaden för det individuella programmet
              är inte större än för något annat program i stort.
            </seg>
            <seg xml:id="i-e3bfdc03caa0a0b3-0">
              Naturligtvis är det vår ambition att alla elever ska ges möjlighet
              till en god utbildning. Vi har av den anledningen satsat ytterligare
              5 miljarder kronor per år för att öka personaltätheten i skolan.
              Och jag blir, fru talman, något förbryllad när Folkpartiet på
              detta vis vill att regeringen ska gå in och detaljreglera i det
              kommunala självstyret om resursfördelningen mellan gymnasieskola
              och grundskola. Folkpartiet var ju tillsammans med övriga borgerliga
              partier i ett gemensamt yttrande i ett utskott emot den speciella
              satsningen på lärartäthet och personaltäthet i skolan och har
              velat överföra detta till det generella bidraget. Det går inte
              riktigt ihop, fru talman. Ord och handling måste gå hand i hand.
            </seg>
            <seg xml:id="i-3a114c5090d28632-0">
              För regeringen är det viktigt att grundskolan lyckas med sin
              uppgift att ge alla elever en god grund av stå på. Men, fru talman,
              det är inte alltid möjligt. Det är ofta så att ett flertal av
              dessa ungdomar också har bekymmer utanför skolan som tyvärr hindrar
              dem att ta till sig av skolans kunskaper och undervisning. Därför
              är det viktigt att det finns ett skyddsnät, i detta fall i form
              av att man också på gymnasienivå kan få ett extra stöd för att
              kunna komma igen.
            </seg>
            <seg xml:id="i-f9c34a31aa9b6726-0">
              Fru talman! Det måste även i framtidens skola vara möjligt för
              individer att misslyckas utan att för den skull för alltid vara
              helt utanför.
            </seg>
          </u>
          <note type="speaker" xml:id="i-d337bcbb793e077a-0">
            Anf. 74 AXEL DARVIK (fp):
          </note>
          <u who="axel_darvik_bc1b0b" xml:id="i-9803f92403ec759a-1">
            <seg xml:id="i-462853531ced1bb9-0">
              Fru talman! Då får jag väl jag också börja med en faktakorrigering.
              Folkpartiet vill ha en ökad satsning på just utbildade lärare
              i skolan. Det är den reservation som vi företräder, att de pengar
              som satsas på personalförstärkning ska gå till utbildad personal
              som är behörig och inte till vuxna i allmänhet såsom det har varit
              från socialdemokratiskt håll. Vi tycker att det är oerhört viktigt
              med utbildad personal för att man ska kunna hålla uppe kvaliteten
              i skolan.
            </seg>
            <seg xml:id="i-c28d99e3124e6ae5-0">
              Jag var för ett tag sedan ute på en skola som var inriktad på
              att bara syssla med just det individuella programmet. Jag träffade
              lärare där. Detta var en förhållandevis lyckad skola. Endast 60
              % av dem som gick in här hoppade av gymnasiet. Detta ska ses i
              förhållande till hur det ser ut på många andra ställen, men det
              är ändå en mycket förskräckande siffror. Det medskick jag fick
              från lärarna där var att de sade att på den här skolan arbetar
              vi inte med att lappa ihop några kunskapsluckor som eleverna har
              på det sätt som skolministern tidigare beskrev. Nej, vi arbetar
              här med att bygga hela människor, sade lärarna. Efter att de hade
              gått igenom grundskolan men ständigt mött misslyckande efter misslyckande
              utan att få stödinsatser och chansen att ta igen eller få extra
              tid och stöd var självförtroendet för de här eleverna kört i botten.
            </seg>
            <seg xml:id="i-3504cc30a0d15006-0">
              För mig blir det uppenbart att den flummiga och slappa skolpolitik
              som vi har haft inte är snäll. I själva verket är den cynisk,
              rå och kall. De avskaffade speciallärarna, nedmonteringen av utvärderingen
              inom skolan och de sjunkande kunskapskraven har just fått det
              resultatet att elever inte har fått någon grund att stå på som
              de sedan kan bygga vidare på i gymnasiet. Lärarna ges inte heller
              möjlighet att på grundskolan stötta elever med extra behov.
            </seg>
            <seg xml:id="i-57aedffd571a7c99-0">
              Det är först på gymnasiet, när problemen har blivit olösbara
              och mycket kostsamma och självförtroendet är i botten, som insatserna
              kommer. När skeppet har sjunkit så djupt att bara masten sticker
              upp över vattenytan, det är då man börjar ösa. För mig är detta
              något som är galet, och jag tycker att det helt klart är felaktigt.
              Resurserna måste sättas in när problemen fortfarande är små. Det
              kan inte vara gymnasiets uppgift att lösa grundskolans problem.
            </seg>
            <seg xml:id="i-beedd1a9eafe3ce5-0">
              Jag förstår ju att Baylan inte nu är upplåst vid den politik
              som den gamle skolministern stod för. Jag hoppas att vi med den
              nye skolministern kan se en större klarsynthet, att man kan ta
              större individuella hänsyn och att grundskolan får de resurser
              och verktyg som behövs för att kunna ge en kunskapsmässig grund.
              Det individuella programmet bör avskaffas, och de här resurserna
              ska då föras över på grundskolan just för att hävda de kunskapskrav
              som är så viktiga för Sveriges framtid som kunskapsnation.
            </seg>
          </u>
          <note type="speaker" xml:id="i-8fa83c13c6005611-0">
            Anf. 75 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-30">
            <seg xml:id="i-06005b2e56d1014e-0">
              Fru talman!
            </seg>
            <seg xml:id="i-ddf0dfa21525e9f7-0">
              Om målet tycks vi vara eniga. Dock, fru talman, blir jag frågande
              till vad det folkpartistiska alternativet är. Att överge dessa
              ungdomar genom att lägga ned det individuella programmet med hänvisning
              till att vi nu ska satsa ännu mer på grundskolan är om något cyniskt.
              Det är att överge ungdomar som redan har det väldigt tufft. Att
              säga åt dessa ungdomar, dessa halvvuxna tonåringar, att de ska
              bli kvar i grundskolan tillsammans med 13- och 14-åringar ser
              jag inte heller som en framkomlig väg.
            </seg>
            <seg xml:id="i-9e0d33360d98c099-0">
              Fru talman! Vi ska satsa på vår gemensamma skola. Det gör regeringen
              bland annat genom att förstärka personaltätheten. Men, fru talman,
              vi måste också satsa på gymnasieskolan. Elever i gymnasieskolan
              har, precis som elever i grundskolan, rätt till en individualiserad
              utbildning och till stöd för att nå målen för utbildningen.
            </seg>
            <seg xml:id="i-cc4c687c065bfdc5-0">
              Den elev som inte klarar av att nå målen i grundskolan måste
              få chansen att komplettera sin utbildning och gå vidare. Vi vill
              inte ha en skola där dörren till fortsatt utbildning och ett självständigt
              liv stängs vid 16 års ålder om man inte har nått målen vid denna
              tidpunkt. Vilken chans har den som inte ens har hunnit fullfölja
              grundskolan?
            </seg>
            <seg xml:id="i-46a73208bb3cfdb7-0">
              De 450 miljoner som regeringen har aviserat i budgeten och som
              ska täcka kommunernas kostnader för de ökade ansvaret för det
              individuella programmet är inte heller öronmärkta och kan satsas
              där behoven är störst. I det styrsystem som vi har sedan tio år
              tillbaka är det kommunerna själva och inte staten som avgör hur
              medel inom det generella statsbidraget ska fördelas mellan skolformerna.
            </seg>
            <seg xml:id="i-88af47225401666f-0">
              Fru talman! Jag ställer mig återigen frågande till om man är
              riktigt konsekvent i Folkpartiet. I detta fall vill man detaljreglera
              vad pengarna ska användas till. Samtidigt säger man, i ett särskilt
              yttrande tillsammans med Moderaterna, Centerpartiet och Kristdemokraterna,
              att de personalförstärkningspengar till skola och fritidshem som
              regeringen har föreslagit ska föras över till de allmänna medlen.
              Vill ni eller vill ni inte detaljstyra hur kommunerna fördelar
              resurserna?
            </seg>
          </u>
          <note type="speaker" xml:id="i-08e15c618524b85d-0">
            Anf. 76 AXEL DARVIK (fp):
          </note>
          <u who="axel_darvik_bc1b0b" xml:id="i-9803f92403ec759a-2">
            <seg xml:id="i-d2ee6ac850d42892-0">
              Fru talman! Det är uppenbart att det behövs vissa förtydliganden,
              i alla fall för att skolministern ska greppa hela vidden av det
              liberala alternativet.
            </seg>
            <seg xml:id="i-fa6f0d8b608e79cd-0">
              Vi vill, precis som jag deklarerade i min fråga, fasa ut det
              individuella programmet så att man successivt för över resurserna
              från det individuella programmet till grundskolan. Vår tanke är
              mycket enkel. Grundskolan ska ges förutsättningar att klara av
              sina uppgifter och ge en kunskapsmässig grund för alla elever.
              Då får man naturligtvis också inrätta några fasta kontrollpunkter
              i utbildningen där man sätter in utvärdering betydligt tidigare
              än vad som sker i dag.
            </seg>
            <seg xml:id="i-b1df028a75dc6976-0">
              I dag går många elever tills de har kommit upp till andra terminen
              i åttan innan de får ett tydligt kvitto på var de ligger. Att
              då få veta att man är på väg att inte nå målen är naturligtvis
              alldeles för sent. De här kontrollpunkterna måste finnas betydligt
              tidigare. Det vill vi uppnå genom en tydlig utvärdering, nationella
              prov, tidigare betyg, skriftliga omdömen och utvecklingssamtal.
            </seg>
            <seg xml:id="i-484aeeb192b3c922-0">
              Det är tydligt att Socialdemokraterna fortfarande har kvar sin
              syn att alla elever ska passa in i en likadan fast mall. Trots
              att vi är olika och har olika förutsättningar och trots att det
              kan dyka upp olika omständigheter under tiden som man går i grundskolan
              ska alla elever klara av samma mål på samma tid. Jag inser att
              detta strider mot gällande naturlagar. Jag anser att man måste
              se att vi är olika. Det kan dyka upp olika omständigheter. Grundskolan
              måste ges förutsättningar att klara sina uppgifter. Därför måste
              man också kunna anpassa tiden. Jag hoppas att detta kommer med
              i Socialdemokraternas nya skolpolitik.
            </seg>
          </u>
          <note type="speaker" xml:id="i-eb6cef5188dfd636-0">
            Anf. 77 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-31">
            <seg xml:id="i-f09c1b0c678da874-0">
              Fru talman! Den svenska skolan ska vara individanpassad. Den
              ska anpassa sig efter individernas speciella förutsättningar.
              För detta ändamål kommer regeringen att lägga fram ett förslag
              om att skriftliga och framåtsyftande individuella utvecklingsplaner
              ska införas i grundskolan. Vi måste titta framåt och se hur de
              barn och ungdomar som inte når de mål som vi har satt upp för
              skolan ska kunna få det stöd och den hjälp som de behöver för
              att nå dem.
            </seg>
            <seg xml:id="i-58ad0937ca18223b-0">
              Fru talman! Folkpartiets alternativ är att sätta betyg tidigare.
              Men betyg säger mer om vad som har hänt. De är inte framåtsyftande
              utan snarare en titt bakåt. Regeringen avser att fortsätta satsningarna
              på skolan och fullfölja den satsning på personaltäthet som vi
              har inlett.
            </seg>
            <seg xml:id="i-a039d1f42a36b81b-0">
              Jag finner det också aningen märkligt att Folkpartiet pratar
              om att individualisera skolan men samtidigt pratar om att lägga
              ned en av de utbildningsformer som just har till syfte att vara
              individuellt anpassad efter hur ungdomarna och deras förutsättningar
              är när de kommer ut från grundskolan. Därför, fru talman, kan
              jag konstatera att vi inte är överens i sak. Svaret på frågan
              blir alltså: Nej, vi kommer inte att lämna dessa ungdomar åt sitt
              öde.
            </seg>
          </u>
          <note xml:id="i-f20ddde72295961c-9">
            Överläggningen var härmed avslutad.
          </note>
          <note xml:id="i-2ce240205ecd5cd5-0">
            12 § Svar på interpellation 2004/05:86 om åtgärder mot mobbning
          </note>
          <note type="speaker" xml:id="i-139ca57e4147787a-0">
            Anf. 78 Statsrådet IBRAHIM BAYLAN (s):
          </note>
          <u who="unknown" next="cont" xml:id="i-3af760c0ca07f001-4">
            <seg xml:id="i-c1a7cf9f233e400c-0">
              Fru talman! Torsten Lindström har frågat mig om vilka åtgärder
              jag avser att vidta för att motverka problemen med mobbning i
              den svenska skolan och för att stärka och utveckla arbetet med
              värdegrunden.
            </seg>
            <seg xml:id="i-4ce5c36271b85c2c-0">
              Alla barn har rätt att känna trygghet och studiero i skolan.
              Det är helt oacceptabelt att barn blir utsatta för kränkande behandling
              av lärare, annan personal eller elever. Regeringen lägger stor
              vikt vid frågor om demokrati, jämställdhet och mänskliga rättigheter.
              Värdegrundsfrågorna har uppmärksammats alltmer i skolornas arbete.
              Arbetet med att främja demokrati och jämställdhet och arbetet
              med att motverka diskriminering samt kränkande behandling har
              till stor del gett resultat i skolorna. Men det finns fortfarande
              brister.
            </seg>
            <seg xml:id="i-cabeb154e987ea25-0">
              Tyvärr förekommer det att elever i skolan utsätts för kränkningar,
              trakasserier och diskriminering. Det visar en kartläggning som
              Statens skolverk redovisade i en rapport i november 2002 (dnr
              01-2001:2136). Verbala kränkningar är ett vanligt inslag i ungdomarnas
              miljö. Det handlar oftast om kränkningar av etnisk eller av sexuell
              karaktär. Detta måste motverkas varhelst det dyker upp.
            </seg>
            <seg xml:id="i-1e41ee71ac89f037-0">
              Skolverkets senaste attitydundersökning, Attityder till skolan
              2003 (Rapport 243, 2004) visade att andelen elever som tycker
              att mobbning är ett stort problem på skolan har stagnerat och
              till och med minskat något. Det är också fler elever som tycker
              att skolan gör mer för att förhindra mobbning och annan kränkande
              behandling. Relationen mellan lärare och elever har utvecklats
              positivt under den tioårsperiod som attitydundersökningar har
              gjorts. I dag tycker betydligt fler elever än för tio år sedan
              att det är lätt att vända sig till sina lärare i en problemsituation.
            </seg>
            <seg xml:id="i-8a9df4271568b9ce-0">
              Den nyligen redovisade lägesbedömningen från Skolverket (dnr
              2004:622) visar att miljön i skolan upplevs som lugn och trygg.
              Elever och lärare visar omsorg och respekt för varandra. Skolverkets
              inspektion visar att det pågår ett ständigt arbete för att motverka
              kränkande behandling. Den visar också att det oftast finns handlingsprogram
              för att motverka mobbning, vilka behandlar normer och värden.
              Däremot finns tyvärr inga tecken på att grovt språkbruk, våld
              och rasism har minskat.
            </seg>
            <seg xml:id="i-87220264cbd842ab-0">
              I december 2003 redovisade Myndigheten för skolutveckling i stödmaterialet
              Olikas lika värde ett regeringsuppdrag om att lyfta fram exempel
              på handlingsprogram och arbetssätt mot kränkande behandling. Myndigheten
              identifierade faktorer som motverkar kränkande behandling och
              stärker arbetet med en god social miljö. Ett antal konkreta hållpunkter
              som ett handlingsprogram bör innehålla räknades upp.
            </seg>
            <seg xml:id="i-c9806f9b0a790205-0">
              Skolverket har på regeringens uppdrag i samarbete med Myndigheten
              för skolutveckling utarbetat allmänna råd för skolornas arbete
              med att motverka alla former av kränkande behandling (SOU 2004:50).
            </seg>
          </u>
          <note xml:id="i-6819f22abb79c898-0">
            Skolansvarsutredningen har nyligen lämnat sitt betänkande med
            förslag till en ny lag om förbud mot kränkningar av elever. Lagen
            ska främja elevers lika rättigheter i utbildningen samt motverka
            diskriminering och trakasserier och annan kränkande behandling
            av elever. Förslaget har remitterats och bereds för närvarande
            i departementet.
          </note>
          <u who="unknown" prev="cont" xml:id="i-843f1c7870670ff1-4">
            <seg xml:id="i-caa154466e6d1a1c-0">
              Rektor har som arbetsledare ett stort ansvar för att personalen
              på skolan arbetar enligt de värderingar som uttrycks i läroplanerna.
              Regeringen har tidigare givit Skolverket i uppdrag att ansvara
              för att rektorsutbildning och kompetensutveckling för rektorer
              om värdegrundsfrågor genomförs. Målet är att ge ökad reflexion
              och medvetenhet om ansvaret att som ledare hävda de grundläggande
              värdena.
            </seg>
            <seg xml:id="i-6cc9ffbf1aa9de39-0">
              Normer och värden är också ett av det områden som Skolverkets
              utbildningsinspektion regelmässigt granskar.
            </seg>
            <seg xml:id="i-6fe1a20b01fb2c16-0">
              De senaste undersökningarna visar att regeringens insatser har
              haft verkan och inneburit flera steg i rätt riktning. Men detta
              är ett område vi ständigt måste uppmärksamma. Skolorna måste hela
              tiden utveckla sina metoder och arbetssätt inom detta område.
              Regeringens insatser avseende värdegrundsfrågor pågår inom flera
              områden, till exempel utbildningen av genuspedagoger, arbetet
              med att stärka elevernas inflytande och att förbättra utbildningsvillkoren
              för elever i segregerade områden samt arbetet med förslaget till
              en ny lag om förbud mot kränkningar av elever. Regeringen avser
              att under 2005 lämna både en proposition med förslag till ny skollag
              och en proposition angående Skolansvarsutredningens förslag till
              lag om förbud mot kränkningar av elever.
            </seg>
          </u>
          <note type="speaker" xml:id="i-b481b87915f9fb2a-0">
            Anf. 79 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-29bc2b711ebf6492-3">
            <seg xml:id="i-ca8222a76c23dc27-0">
              Fru talman! Allra först vill jag ta tillfället i akt att hälsa
              statsrådet Ibrahim Baylan välkommen till sitt uppdrag och till
              riksdagen. Jag vill också tacka statsrådet för svaret på min interpellation.
            </seg>
            <seg xml:id="i-1385700191a824b8-0">
              För inga andra människor i vårt land skulle de villkor som möter
              många av våra barn och ungdomar accepteras i vardagen. Ändå möter
              tusentals elever mobbning varje dag. I dag gick 100 000 elever
              till skolan med ont i magen och oro i kroppen, rädda för mobbning
              och trakasserier, något som riskerar att slita sönder dem inifrån
              och rasera självkänslan.
            </seg>
            <seg xml:id="i-d874120c7beea2eb-0">
              Varje enskilt fall av mobbning är en kränkning av människovärdet,
              och det enda rimliga är därför nolltolerans mot all form av mobbning.
              Vilken minister, eller för den delen någon annan, skulle kunna
              vara nöjd med något annat? I grunden handlar mobbning om brist
              på empati och brist på inlevelseförmåga i andra människors smärta.
              Därför behöver elever få bearbeta och utveckla sin kompetens på
              detta område. Det hör nära samman med skolans värdegrund, ett
              arbete med värdegrunden som måste intensifieras.
            </seg>
            <seg xml:id="i-2233180ccbd55205-0">
              När de värderingar som finns i skolorna och läroplaner naturligt
              integreras i skolvardagen gynnas en trygg miljö där elever kan
              slippa den smärta som mobbning orsakar. Så är det inte i dag.
              Trots att elever och skola samt föräldrar och politiker har ett
              ansvar för att vi ska komma till rätta med mobbningen har detta
              ännu inte lyckats. Trots många genomförda projekt mot mobbning
              som tidigare s-märkta skolministrar stått i denna kammare och
              slagit sig för bröstet för förblir mobbningstalen oroväckande
              höga.
            </seg>
            <seg xml:id="i-e9af5e86b08851af-0">
              I Brottsförebyggande rådets senaste undersökning svarade 14 %
              av flickorna och 11 % av pojkarna att de blivit mobbade ofta eller
              ibland. Utvidgas begreppet mobbning till om eleverna blivit illa
              behandlade det senaste året svarar nästan hälften ja. Fler än
              var tionde elev känner oro eller obehag av att gå till skolan.
              Fler än var fjärde elev har varit utsatt för verbala sexuella
              kränkningar, och lika stor andel med invandrarbakgrund har blivit
              utsatt för kränkningar. Var tionde elev har blivit kränkt genom
              skällsord och ryktesspridning kopplat till homosexualitet.
            </seg>
            <seg xml:id="i-37cf11fb1c04b5cd-0">
              En färsk undersökning från Skolverket som kom för ett par veckor
              sedan visar på bristerna i tillämpningen av värdegrunden i vardagens
              skola. Endast var fjärde elev uppger att lärare eller någon annan
              vuxen genast ingriper om en elev blir mobbad.
            </seg>
            <seg xml:id="i-01858b64a41bfae5-0">
              Allt detta är oacceptabelt. Därför fordras, fru talman, tydliga
              och rejäla åtgärder för att motverka mobbning. Statsrådet talar
              här i dag om att det utfärdas allmänna råd för skolornas arbete
              mot mobbning. I förra veckan, när statsrådet höll sitt första
              tal som minister, gjorde han också ett nummer av att Skolverket
              nu ger ut allmänna råd, men trots att ministern förra veckan kallade
              dessa råd för handfast stöd är de i hög grad tandlösa. Det finns
              inga egentliga verktyg för att motverka mobbningen, för att ställa
              krav på skolan att verkligen ingripa mot mobbning.
            </seg>
            <seg xml:id="i-0f7352f31b0bb66e-0">
              Det här står i bjärt kontrast, fru talman, till de åtgärder som
              skulle kunna behövas för att motverka mobbning och för att alla
              elever skulle kunna känna sig trygga. Att sätta fokus på värderingsarbetet,
              att se till att kunskaper om mobbning och konflikthantering blir
              obligatoriskt i lärarutbildningen, att se till att alla får fortbildning
              i arbetet mot mobbning på alla dessa punkter har socialdemokratiska
              ministrar tidigare sagt nej. Vad säger den nye ministern?
            </seg>
          </u>
          <note type="speaker" xml:id="i-7463b10f060d4391-0">
            Anf. 80 STEN TOLGFORS (m):
          </note>
          <u who="sten_tolgfors_b0487c" xml:id="i-839b5faf2b4026b4-0">
            <seg xml:id="i-9a299dd281a17657-0">
              Fru talman! Hur länge ska regeringen fortsätta att säga till
              Sveriges elever att det finns vägar att halvera mobbningen på
              ett par år, men vi vill inte ålägga skolan att använda dem? Det
              är inte acceptabelt att skolministern via skolplikten ålägger
              barn och ungdomar att vistas i en miljö där deras säkerhet inte
              kan garanteras. För mig är det en fullständig gåta att regeringen
              fortfarande inte är beredd att se till att de forskningsbaserade
              åtgärdsprogram som har bevisad effekt mot mobbningen verkligen
              används.
            </seg>
            <seg xml:id="i-3f39cdd3d40ac9a9-0">
              Det svar som Ibrahim Baylan här lämnade var utan viljeinriktning
              och bakåtblickande. Det är ett riktigt törnrosasvar. Allt som
              kan göras är tydligen redan gjort, och värst mycket mer konkret
              kan vi inte förvänta oss. Men tusentals svenska barn skulle kunna
              befrias från utsatthet och oro om regeringen lyssnade på forskningen.
              Inget av det som regeringen gör är dock forskningsbaserat, varken
              Tillsammans, Friends eller värdegrundsåret är forskningsbaserat.
              Inget är heller utvärderat på ett forskningsmässigt sätt. Vi vet
              inte alls vilka resultat de här sakerna har gett.
            </seg>
            <seg xml:id="i-695bdf11bf8d298c-0">
              I den redovisning av antimobbningsprogram från Myndigheten för
              skolutveckling som regeringen berömmer sig av sägs uttryckligen
              att man inte har för avsikt att värdera kvaliteten i de program
              mot mobbning som speglas. Det är uppenbart så att skolans arbete
              mot mobbning har svåra kvalitetsbrister, men regeringen gör ingenting
              för att åtgärda dem. Man är så rädd för att ställa krav och så
              obenägen att ge skolan nytt stöd att barn blir lidande.
            </seg>
            <seg xml:id="i-4bd307228a63fe2f-0">
              Jag är så trött på detta. Att efter tio år i riksdagen höra skolministrar
              i ord uttrycka att allt ska göras för att få bort mobbningen men
              att sedan ingenting görs. Det spelar ingen roll om det varit Ylva
              Johansson, Ingegerd Wärnersson, Thomas Östros eller Ibrahim Baylan
              alla säger samma sak, att vi har gjort allt. Men ändå så kvarstår
              bristerna. Det är verkligen en socialdemokratisk arvsynd, skolans
              brister i arbetet mot mobbning. Medvetenheten i skolan är måhända
              hög i dag, Ibrahim Baylan, men resultaten brister.
            </seg>
            <seg xml:id="i-78f8420f775e7f0f-0">
              Den som läser den nationella utvärderingen 2003 kan ju se, som
              Torsten Lindström återgav, att bara en fjärdedel av eleverna upplever
              att läraren griper in genast om någon blir mobbad. 75 % av landets
              elever upplever alltså att läraren inte griper in genast då någon
              blir mobbad. Bara en tredjedel menar att man griper in efter några
              dagar, 35 % efter längre tid och 8 % av eleverna att skolan aldrig
              ingriper.
            </seg>
            <seg xml:id="i-5930f84339f5f513-0">
              Skolministerns svar här i dag är ett törnrosasvar. Det räcker
              inte med att bilda värn, det räcker inte med högtidstal insatserna
              mot mobbning måste bygga på forskning och på kunskap. Vi ser här
              att 75 000 barn, om man räknar in både offer och förövare, skulle
              kunna befrias från mobbningen på ett par år om man använde till
              exempel professor Dan Olweus forskningsbaserade åtgärdsprogram.
            </seg>
            <seg xml:id="i-2ad5b5831f07d9e1-0">
              I grannlandet Norge utbildar man alla skolor i detta åtgärdsprogram.
              I vårt nordiska grannland Island är man i färd med att utbilda
              Reykjaviks skolor i detta forskningsbaserade åtgärdsprogram. I
              Norge är har man på två år sett en mer än 40-procentig minskning
              på de skolor som deltar, och i Island ungefär en tredjedel på
              ett år. Det sker dock inte i Sverige. Världens ledande forskare
              är svensk men jobbar i Norge, och hans idéer tillämpas knappt
              i Sverige. Det beror på att regeringen år efter år har sagt nej.
              Man vill inte stärka utbildningen, man vill inte höja kvalitetskraven
              på skolan, och därför far många barn illa i onödan.
            </seg>
            <seg xml:id="i-ce61266903ed8bea-0">
              Vi måste nu sprida forskningsbaserade åtgärdsprogram och kunskaper
              om dem till Sveriges alla skolor. Det har nämligen visat sig,
              skolministern, att de skolor som jobbar efter hemmasnickrade program
              till och med kan få en ökning av mobbningen med en tredjedel därför
              att man inte vet vad man gör.
            </seg>
            <seg xml:id="i-8ba4c9d4b7d9c62f-0">
              Sedan måste vi också löpande forskningsmässigt utvärdera tillkommande
              program, så att vi får en dynamik i utvecklingen av arbetet mot
              mobbning, och slutligen bör vi ålägga samtliga skolor att arbeta
              på ett kvalitetssäkrat sätt med forskningsbaserade åtgärdsprogram.
              Vi måste avveckla tron att det räcker att vilja väl. Det är nödvändigt,
              men inte en tillräcklig förutsättning.
            </seg>
            <seg xml:id="i-2901bcf1afb4111b-0">
              Allt detta kan skolministern göra, om han så vill.
            </seg>
          </u>
          <note type="speaker" xml:id="i-fbb4e9b7702a2751-0">
            Anf. 81 ANA MARIA NARTI (fp):
          </note>
          <u who="ana_maria_narti_aaeac7" xml:id="i-58d7302491d3b472-0">
            <seg xml:id="i-a4d086fef3800a30-0">
              Fru talman! Välkommen, nye skolministern! Det är en rätt så het
              plats han har kommit till! Jag tror att vi alla har intresse av
              att se att han lyckas. Därför ska jag ta itu med att berätta en
              lite längre historia ur den svenska skolpolitikens vardag.
            </seg>
            <seg xml:id="i-1be8fbecfbac3337-0">
              När min son, som i dag är 31 år, gick i högstadiet det var för
              16 år sedan, och han gick på Eriksdalsskolan på Söder kom han
              en dag hem och berättade: Mamma, de kommer från förorterna för
              att slå svenska killar. Vilken tur jag har att jag är så brun,
              sa han, för mig slår de inte!
            </seg>
            <seg xml:id="i-95a2076518a97ee3-0">
              Ingen ville se detta. Det var tystnad. När vi i en liten grupp
              hade lyft fram frågorna om mobbning tystades vi. Man fick inte
              tala om mobbning. Den svenska demokratiska skolan var perfekt.
              Här förekom absolut inte någonting sådant.
            </seg>
            <seg xml:id="i-ea7733310014c71e-0">
              Jag minns att vi försökte övertala en TV-journalist att ta upp
              ett mycket allvarligt fall av systematiska trakasserier och misshandel
              då en pojke till slut hade fått sina revben krossade av sina trevliga
              små kamrater och då skolan ringde till akutmottagningen för att
              inte intyg skulle lämnas från sjukhuset så att mobbarna inte på
              något sätt skulle avkrävas ansvar. Detta har varit den traditionella
              attityden inom socialdemokratin.
            </seg>
            <seg xml:id="i-5f36e8b900366e75-0">
              Det har krävts många år av diskussioner, debatter och försök
              att ta upp frågan för att bryta detta förödande tystnadsläge,
              denna självförvållade blindhet.
            </seg>
            <seg xml:id="i-284295202dfa8e4e-0">
              Att Socialdemokraterna under en lång tid inte har begripit att
              mobbning och fascism är precis detsamma, det är för mig en absolut
              gåta. Hur är det möjligt? Mekanismen är precis densamma som hos
              fascismen: En grupp slår sig ihop. Den gruppen använder rå styrka
              den kan vara fysisk eller psykisk för att utöva misshandel av
              ett byte som man har valt och bestämt att detta är ett lovligt
              byte. Den svenska skolan, som har inte velat se mobbningen jag
              minns när Ingegerd Wärnersson ryste av skräck när vi från Folkpartiet
              föreslog vissa åtgärder mot mobbning kan inte vara demokratisk
              så länge som man inte ser mobbningens fråga i hela sin förödande
              komplexitet.
            </seg>
          </u>
          <note type="speaker" xml:id="i-0c84e709e19fa36c-0">
            Anf. 82 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-32">
            <seg xml:id="i-de3c2e0e701dc18e-0">
              Fru talman! Jag vill rikta ett tack till mina meddebattörer för
              det varma välkomnandet till denna kammare.
            </seg>
            <seg xml:id="i-071bd0bff0a5e2a5-0">
              Fru talman! Jag har sagt det tidigare, men det tål uppenbarligen
              att upprepas igen: Alla barn har rätt att känna trygghet och studiero
              i skolan. Det är helt oacceptabelt att barn blir utsatta för kränkande
              behandlingar av lärare, annan personal eller för den delen elever.
              Regeringen lägger stor vikt vid frågor som handlar om demokrati,
              jämställdhet och mänskliga rättigheter.
            </seg>
            <seg xml:id="i-2546ef7ba21e7ea9-0">
              Fru talman! Jag skulle kunna stå här i likhet med några av meddebattörerna
              och rabbla upp statistik som säger att 75 % av eleverna tycker
              att skolan gör mer för att förhindra mobbning eller att andelen
              elever som känner sig trakasserade eller mobbade har gått ned
              från 4 % till 3 % från 1997 till 2003. Då relaterar jag till Skolverkets
              attitydundersökning från 2003.
            </seg>
            <seg xml:id="i-0fc2f89268591770-0">
              Men, fru talman, det är inte det viktigaste. Det viktigaste,
              det är att så länge vi har ett enda barn som känner sig kränkt,
              mobbat eller diskriminerat i skolan så är det inte bra.
            </seg>
            <seg xml:id="i-2fa526de1af6ed20-0">
              Det är därför regeringen, förutom de åtgärder vi tidigare vidtagit,
              som också visar på en stagnering och till och med minskning, avser
              att gå vidare med en speciell lag mot kränkning och diskriminering.
              Och fru talman, eftersom meddebattörerna verkar så engagerade
              och i så hög grad efterfrågar åtgärder förutsätter jag att meddebattörerna
              och deras partier också ställer upp på denna lag ställer upp på
              att ha en skarp lag som tydliggör ansvaret för mobbningen och
              att det är skolans ansvar att i grunden se till att det inte förekommer
              mobbning, oavsett om det görs av vuxna mot elever eller av elever
              mot elever.
            </seg>
            <seg xml:id="i-07c0caf8c228987f-0">
              Fru talman! Ord måste följas av handling. Här har jag hört meddebattörer
              från tre borgerliga partier högljutt argumentera och bedyra sitt
              engagemang i den här frågan, och jag betvivlar inte engagemanget
              jag är säker på att vi tillsammans har det här engagemanget. Men,
              fru talman, det blir lite tomt ekande när man samtidigt i just
              dessa tre partier tidigare inte ställt upp på regeringens riktade
              satsning på att öka personaltätheten i skolan för att se till
              att det finns fler vuxna i skolan. Det är också en god förutsättning
              för att vi ska kunna minska mobbning, kränkande behandling och
              diskriminering och jobba för att det upphör i vår skola.
            </seg>
          </u>
          <note type="speaker" xml:id="i-1cef680a69ad0728-0">
            Anf. 83 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-29bc2b711ebf6492-4">
            <seg xml:id="i-cb31f8615fa8912e-0">
              Fru talman! Ord måste följas av handling: Vilken ljuv musik från
              en ny skolminister! Jag ser fram emot de konkreta förslag som
              ministern tänker lägga fram, som tydligen då innebär ett radikalt
              avsteg från den socialdemokratiska skolpolitik som nu har varit
              förhärskande i tio år och som lett fram till att 100 000 barn
              i morgon går till skolan med oro i kroppen och ont i magen. Det
              kan inte vara lätt att som ny skolminister få ta över ansvaret
              för ett område som det egna partiet så flagrant misslyckats med.
            </seg>
            <seg xml:id="i-72d372881dc0ce2a-0">
              Låt mig, fru talman, ställa ett antal konkreta frågor till skolministern,
              så får vi se om han är beredd att låta ord följas av handling.
            </seg>
            <seg xml:id="i-181a3a3f5bf123b3-0">
              Förra veckan avslöjade Barnens Rätt I Samhället, BRIS, att av
              29 lärarutbildningar ger 27, nästan alla, bristfällig undervisning
              i elevvård. Därmed får inte blivande lärare förutsättningar att
              aktivt förebygga och motverka mobbning. BRIS vädjar om att alla
              rektorer ska gå rektorsutbildning, att lärarutbildningen ska ses
              över så att blivande lärare får de kunskaper de behöver och att
              åtgärder vidtas för att fler läraranställda ska vara lärarutbildade.
              Samtliga dessa förslag har Ibrahim Baylans parti sagt nej till
              i denna kammare när Kristdemokraterna fört fram dem. Är den nye
              skolministern beredd att nu ompröva sitt partis ställningstagande
              och säga ja till de här förslagen så att våra lärare får förutsättningar
              att aktivt arbeta mot mobbning och så att vi får förutsättningar
              att säkra kvaliteten i skolan?
            </seg>
            <seg xml:id="i-30b0d69c578a98ab-0">
              I sitt svar tidigare talade ministern om att normer och värden
              ska granskas av Skolverket. Men varför då inte ta steget fullt
              ut? Varför inte låta ord följas av handling och i likhet med Kristdemokraterna
              tycka att värdegrundsarbete ska vara obligatoriskt att redogöra
              för i kvalitetsredovisningen från varenda skola så att inget barn
              faller mellan stolarna inget barn?
            </seg>
            <seg xml:id="i-0583cbf4b4bee9c9-0">
              Fru talman! I Skolverkets senaste undersökning som kom för ett
              par veckor sedan uppges av endast var fjärde elev att lärare eller
              andra vuxna genast ingriper om någon elev blir mobbad. En lika
              stor andel vet inte ens om det finns någon grupp i skolan som
              ingriper mot mobbning om det skulle förekomma. Den verklighetsbeskrivningen,
              som kommer från en av regeringens egna myndigheter, visar att
              ord från ministern verkligen behöver följas av handling.
            </seg>
            <seg xml:id="i-cc5a64a7a6b93ed0-0">
              Vad tänker ministern göra för att det ska bli ett slut på flatheten,
              så att det blir tydligt vem som har ansvaret, och att allmänna
              råd från Skolverket inte bara lite allmänt andas något som ministern
              förra veckan kallade handfast utan verkligen är ett regelverk
              som i möjligaste mån garanterar och säkerställer det går ju aldrig
              att garantera till hundra procent att varje barn i Sverige får
              gå i en trygg skola och slipper gå till skolan i morgon med ont
              i magen, ont i kroppen och oro för att ministrar bara talar utan
              att ord följs av handling?
            </seg>
          </u>
          <note type="speaker" xml:id="i-e96cc20bbdadd083-0">
            Anf. 84 STEN TOLGFORS (m):
          </note>
          <u who="sten_tolgfors_b0487c" xml:id="i-839b5faf2b4026b4-1">
            <seg xml:id="i-78c7c2c32f52d36c-0">
              Fru talman! Häromdagen träffade jag en kille i en mellansvensk
              stad. Han hade just tvingats byta skola av två skäl: Han blev
              slagen för att han var invandrare, och han blev slagen för att
              han var homosexuell. Han fick inget stöd. Han hindrades länge
              att byta skola. Till slut fick han göra det. Han fick byta skola.
              Var fanns stödet för honom?
            </seg>
            <seg xml:id="i-55b355f5a3db38a5-0">
              Skolministern säger i sitt svar att elever och lärare visar omsorg
              och respekt för varandra. Törnrosa, säger jag om ett sådant uttalande.
              Säg det till killen som blev slagen.
            </seg>
            <seg xml:id="i-719feab0a5d9570a-0">
              Skolministern säger i sitt svar att det oftast finns handlingsprogram
              för att motverka mobbning. Klent, säger jag. Alla skolor är ålagda
              att ha handlingsprogram, men 10 % av skolorna har det inte. Klent!
            </seg>
            <seg xml:id="i-8b2c6068b2f8a67a-0">
              Skolministern säger att dessa handlingsprogram behandlar normer
              och värden. Det krävs metodik, säger jag. Det är vad forskningen
              visar. Det krävs kvalitetssäkrade åtgärdsprogram. Har skolministern
              läst planerna? De kan vara en halv sida långa utan någon som helst
              vägledning om hur skolan ska arbeta. Det krävs förebyggande arbete,
              arbete för att upptäcka, arbete för att stoppa, arbete för att
              följa upp. De flesta skolor uppfyller inte dessa krav.
            </seg>
            <seg xml:id="i-bf88807c1b0bf479-0">
              Det är utmärkt att skolministern vill stifta en ny lag mot kränkningar,
              men det stoppar inte mobbning. Det är något som kommer efteråt,
              skolministern. När ett barn redan är kränkt stärker det möjligheterna
              till skadestånd, men det stoppar inte mobbning och inte heller
              förebygger det. Och det ökar i sig inte kunskapen om detta.
            </seg>
            <seg xml:id="i-b7964fd4c06281f4-0">
              Skolministerns svar var otroligt tomt! Låt mig därför avsluta
              med ett antal konkreta frågor, där jag förväntar mig svar från
              Ibrahim Baylan.
            </seg>
            <seg xml:id="i-b8cec3d6711d4adf-0">
              Är skolministern beredd att bjuda in professor Dan Olweus till
              ett stort svenskt seminarium motsvarande det projekt som pågår
              i Norge och Island?
            </seg>
            <seg xml:id="i-8d14652d8ae60f55-0">
              Är skolministern beredd att öka kvalitetskraven och införa forskningsbaserade
              åtgärdsprogram?
            </seg>
            <seg xml:id="i-f562c96461293df8-0">
              Är skolministern beredd att införa anmälningsplikt för våld som
              sker mot elever i skolan?
            </seg>
            <seg xml:id="i-d87868e1010cdb3e-0">
              Är skolministern beredd att ändra på lärarutbildningen så att
              möjligheterna att tidigt upptäcka och stoppa mobbning stärks?
            </seg>
            <seg xml:id="i-103ab0e47cfa61ca-0">
              Det är skolministern som är utan förslag till åtgärder. De borgerliga
              har åtminstone ett tiotal olika förslag som Socialdemokraterna
              varje år avvisar, trots att de kunde utgöra en skillnad.
            </seg>
          </u>
          <note type="speaker" xml:id="i-81d99e2cfe687c4f-0">
            Anf. 85 ANA MARIA NARTI (fp):
          </note>
          <u who="ana_maria_narti_aaeac7" xml:id="i-58d7302491d3b472-1">
            <seg xml:id="i-f802700979c28c55-0">
              Fru talman! Jag vill bara precisera en sak. Folkpartiet har inte
              sagt nej till pengar till fler vuxna i skolan. Vi har exakt samma
              pengar som Socialdemokraterna när det gäller personalsatsningar
              i skolan, men vi har krav på att personalen ska vara utbildad.
            </seg>
            <seg xml:id="i-bb4e991d7c76f575-0">
              Jag tror att det i och med byte av minister nu finns en chans
              att förnya den socialdemokratiska skolpolitiken. Den förnyelsen
              behövs. Ta bort försköningen och idealiseringen av det som händer
              i skolans vardag! Anta en mer realistisk syn på skolans vardag!
              Då behöver man inte tysta eller förminska mobbningens effekter.
            </seg>
          </u>
          <note type="speaker" xml:id="i-17c75cb0dcc2a87b-0">
            Anf. 86 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-33">
            <seg xml:id="i-65d88b475a72341a-0">
              Fru talman! Vi kan naturligtvis dividera om statistik som visar
              än det ena, än det andra. Vi kan också dividera om vilket av de
              nordiska länderna som sköter det ena bättre än det andra. Jag
              kan till exempel redovisa statistik som säger att Sverige är det
              nordiska land där det förekommer minst mobbning. Men det är inte
              det som är det viktiga. Det viktiga är att så länge ett enda barn
              kränks i våra skolor har det inte gjorts tillräckligt, och då
              måste vi göra ännu mer.
            </seg>
            <seg xml:id="i-471660693854b504-0">
              Det har, fru talman, ställts ett antal frågor till mig, och jag
              ska försöka besvara så många som möjligt av dem på den talartid
              jag har kvar. När det gäller den nya lärarutbildningen vill jag
              säga att det skett en förändring av den. Regeringen har gett Högskoleverket
              i uppdrag att göra en översyn av utbildningen. Om det i denna
              översyn framkommer att värdegrundsarbetet på lärarhögskolorna
              inte fullföljs på ett fullgott sätt är jag inte främmande för
              att förtydliga det ansvar som vi redan i dag ålagt högskolorna.
            </seg>
            <seg xml:id="i-11f6e82c0dfffd28-0">
              Det frågades också om kränkningsarbetet som en del av kvalitetsredovisningarna.
              Det är regeringens mening att arbetet med att motverka mobbning
              och andra kränkningar ska vara en viktig del i de kvalitetsredovisningar
              som vi går fram med.
            </seg>
            <seg xml:id="i-783629f186002fbc-0">
              Fru talman! Några av interpellanterna har tagit till brösttoner.
              Jag skulle i stället vilja sträcka ut en hand och säga: Om det
              finns konstruktiva förslag och ett ärligt uppsåt att medverka
              till en konstruktiv politik, som inte enbart handlar om tom partiretorik
              i den borgerliga maktalliansens försök att ta över regeringsmakten,
              är jag alltid öppen för goda förslag. Jag är alltid öppen till
              att samverka för att våra barn och ungdomar inte ska behöva känna
              oro över att gå till skolan.
            </seg>
            <seg xml:id="i-16a261c29ec616df-0">
              Jag vill ha en skola som kännetecknas av trygghet, lärande och
              studiero.
            </seg>
          </u>
          <note type="speaker" xml:id="i-1a381e3a4e808068-0">
            Anf. 87 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-29bc2b711ebf6492-5">
            <seg xml:id="i-c02dc44fcbf02c4d-0">
              Fru talman! Ett nytt statsråd från ett gammalt och trött maktparti.
              Inte blev det många svar på de frågor som ställts. I stället fortsätter
              de vanliga uttalandena om att det ska väntas och det ska ses.
              Hur länge ska de barn som i morgon går till skolan med ont i magen
              tvingas vänta på handling?
            </seg>
            <seg xml:id="i-4ac47eab647a21c6-0">
              En bakomliggande orsak till att vi år in och år ut har den här
              diskussionen är att de åtgärder som vi begärt inte kommit till
              stånd. Vi har ett arv i vår skola från den socialdemokratiska
              skolpolitiken, från vänsterkartellens styre där värderingar var
              något fult, där människovärdet sågs som underordnat andra mer
              fluffiga värderingar.
            </seg>
            <seg xml:id="i-3c07f39d8892ee2c-0">
              Det hjälper inte att prata om genuspedagoger om det inte finns
              ett genomarbetat värdegrundsarbete i varje skola. Det vore tacknämligt
              om skolministern var beredd att sträcka ut en hand och säga att
              detta ska vi genomföra, detta ska vi göra.
            </seg>
            <seg xml:id="i-82d21fdf75734d79-0">
              Sedan, fru talman, sträcker jag gärna ut handen och fattar skolministerns
              för att vi ska få till stånd ett bra arbete mot mobbning, och
              i likhet med andra i tidigare debatter i dag erbjuder jag mig
              att gärna skicka över Kristdemokraternas förslag så att ministern
              kan läsa på tills vi ses nästa gång.
            </seg>
            <seg xml:id="i-efc0b3a608f8d58c-0">
              Skolministern kommer då att upptäcka att hans parti år in och
              år ut sagt nej till ansvarskontrakt, nej till värdegrundsarbete,
              nej till att mobbning och konflikthantering ska vara obligatoriska
              ämnen i lärarutbildningen, nej till att skolorna ska upprätta
              åtgärdsplaner för hur man går till väga när mobbning uppstår och
              nej till att införa sanktioner mot skolor som misslyckats. Det
              vore, fru talman, tacknämligt om vi äntligen fick höra ord som
              följs av handling.
            </seg>
          </u>
          <note type="speaker" xml:id="i-21893bcedbe79c7c-0">
            Anf. 88 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-34">
            <seg xml:id="i-3e59eaed8a513328-0">
              Fru talman! När jag lyssnade till interpellanten funderade jag
              på om jag hållit mitt anförande på mitt modersmål. Det är uppenbarligen
              så att de åtgärder som jag räknade upp, och som vi nu avser att
              återkomma med, inte riktigt gick fram. Det gäller bland annat
              en ny lag mot kränkningar och mobbning i skolan.
            </seg>
            <seg xml:id="i-4825aeca639095d9-0">
              Likaså blir jag, fru talman, fundersam över den historieskrivning
              som framläggs i kammaren. Om jag inte missminner mig bestod en
              stor del av kritiken från delar av den borgerliga oppositionen
              mot en av mina företrädare, Ingegerd Wärnersson, just av att hon
              alltför mycket ägnade sig åt värdegrundsarbete. Och om jag inte
              minns fel gjorde hon det tillsammans med Kristdemokraterna.
            </seg>
            <seg xml:id="i-d804177f78356e7d-0">
              Nu får jag höra att vi inte har ägnat någon tid åt värdegrundsarbete.
              Det är inte konsekvent och inte en riktig beskrivning av historien.
              Ska vi kunna komma fram i de här frågorna tillsammans krävs det
              också att vi erkänner verkligheten och historien som den är.
            </seg>
            <seg xml:id="i-15840667e27ce7e7-0">
              Jag känner att det finns ett engagemang i de här frågorna från
              de interpellanter som varit uppe i debatten. Jag är beredd att
              lyssna och räcka fram en öppen hand. Jag tar gärna emot konstruktiva
              förslag.
            </seg>
            <seg xml:id="i-61496169eb285f7b-0">
              Med anledning av interpellationsdebatten räknar jag med att de
              oppositionspartier vilkas företrädare i dag har yttrat sig också
              kommer också kommer att stödja regeringens nya lag mot kränkningar
              och mobbning i skolan.
            </seg>
          </u>
          <note xml:id="i-f20ddde72295961c-10">
            Överläggningen var härmed avslutad.
          </note>
          <note xml:id="i-a9e080dd59328fac-0">
            13 § Svar på interpellation 2004/05:110 om överflyttning av grundskolans
            problem till gymnasiet
          </note>
          <note type="speaker" xml:id="i-1d98d2a038788b2d-0">
            Anf. 89 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-35">
            <seg xml:id="i-efdf7263c2346b25-0">
              Fru talman! Sofia Larsen har frågat mig hur jag avser att arbeta
              för att stärka grundskoleelevernas kompetens och hur jag avser
              att fortsätta arbetet med det individuella programmet.
            </seg>
            <seg xml:id="i-b25501f8c95fb26a-0">
              Skolverket presenterade nyligen Nationella utvärderingen av grundskolan
              2003 . Skolverkets undersökning är unik. Inget annat land gör
              så stora och grundläggande utvärderingar av grundskolan. Det är
              en del i regeringens utbildningspolitik. Det som är positivt i
              utvärderingen är bland annat elevernas goda kunskaper i engelska
              och elevernas kommunikativa förmåga. Men de kunskapsbrister som
              Skolverket pekar på är mycket allvarliga.
            </seg>
            <seg xml:id="i-e4c2361bec89c575-0">
              Mot bakgrund av Skolverkets rapport avser jag att följa utvecklingen
              noga. Regeringen har redan vidtagit åtskilliga åtgärder för att
              främja alla elevers språk-, läs- och skrivutveckling. Myndigheten
              för skolutveckling har fått i uppdrag att stimulera kommuner och
              skolor att skapa goda läs- och skrivmiljöer i skolan, och ytterligare
              resurser har fördelats för att förstärka insatserna i skolor i
              segregerade områden. Skolverket har dessutom regeringens uppdrag
              att utarbeta föreskrifter om kvalitetsredovisning inom skolväsendet,
              där läsutvecklingen för elever under de första skolåren ska lyftas
              fram särskilt.
            </seg>
            <seg xml:id="i-0a02bbb9c8deae97-0">
              Dessutom tillsatte regeringen år 2003 den så kallade Matematikdelegationen,
              med uppdraget att utarbeta förslag till åtgärder för att förändra
              attityder till och öka intresset för matematikämnet samt utveckla
              matematikundervisningen från förskola till högskoleutbildning.
              Delegationen har nyligen överlämnat sitt betänkande.
            </seg>
            <seg xml:id="i-443c85d57678d095-0">
              För mig är alla elevers baskunskaper ett prioriterat område,
              och jag anser att ännu mer kan göras. Därför avser jag att verka
              för att regeringen ser över hur våra myndigheter på skolområdet
              ännu bättre kan stödja kommuner och skolor i deras arbete med
              att förbättra elevernas basfärdigheter. Elevers, särskilt pojkars,
              läsintresse behöver särskilt stimuleras. Därutöver överväger jag
              just nu olika förslag till insatser för att bland annat genom
              skolbiblioteken stödja läsfrämjande arbete.
            </seg>
            <seg xml:id="i-356e0d0c0f50cb43-0">
              För att kunna ge eleverna en bättre utbildning och ett ökat stöd
              behöver grundskolorna fler lärare och andra specialister. Satsningen
              på personalförstärkning i skolan fortsätter, och den utlovade
              ökningen av bidraget med 1 miljard kronor detta läsår och ytterligare
              1 miljard kronor kommande läsår genomförs. Satsningen har hittills
              varit mycket framgångsrik.
            </seg>
            <seg xml:id="i-eac2755de5444fb3-0">
              Regeringen ser mycket allvarligt på att var fjärde elev i gymnasieskolan
              inte slutför sin gymnasieutbildning inom fyra år. De ungdomar
              som inte slutför en gymnasieutbildning har många gånger svårt
              att få och behålla ett arbete. Kvaliteten inom framför allt yrkesutbildningarna
              och de individuella programmen måste därför stärkas utan att kunskapsambitionerna
              därigenom sänks. Att inte ha de kunskaper som en slutförd gymnasieutbildning
              ger är en allvarlig nackdel. Målet måste vara att utveckla gymnasieutbildningarna
              så att alla elever får de kunskaper som är så viktiga för deras
              framtid.
            </seg>
            <seg xml:id="i-2e333c90da95f574-0">
              All gymnasieutbildning, även individuella program, syftar till
              att utveckla och stimulera, väcka nyfikenhet och förbereda eleven
              på ett framtida yrkesliv. Ett viktigt syfte med individuella program
              är också att stärka elevens självkänsla. Dessa syften kan ej nås
              genom att hänvisa eleverna till undervisning uteslutande i det
              eller de ämnen de saknar behörighet i från grundskolan. Individuella
              program kan utformas med en flexibilitet och en individanpassning
              som är unik för denna studieväg. Den elev som på kort tid läser
              in sin behörighet kan läsa alla kurser på ett nationellt program.
              Den elev som har större kunskapsluckor kan, utöver de behörighetsgivande
              ämnena, läsa någon eller några nationella kurser som intresserar
              eleven, eller få delar av sin utbildning förlagd till en arbetsplats.
            </seg>
            <seg xml:id="i-bc9d6a7d2f2156b9-0">
              De individuella programmen fyller vidare ett behov som inte kommer
              att försvinna helt, även om fler elever når målen i grundskolan.
              De elever som nyligen kommit till Sverige, de som haft studiesvårigheter
              i grundskolan alla dessa elever har en rätt att inom gymnasieskolan
              få en individuellt utformad utbildning av god kvalitet.
            </seg>
            <seg xml:id="i-240b05431e788f2b-0">
              Jag anser inte att det är en framkomlig väg att, som Sofia Larsen
              föreslår, sortera de obehöriga eleverna i två grupper de som får
              gå i gymnasieskolan, och de som får stanna kvar i grundskolan
              på obestämd tid. När man inte längre är skolpliktig har man rätt
              att gå vidare till gymnasieskolan, och gymnasieskolan ska ha en
              beredskap att ta emot alla elever utifrån deras individuella förutsättningar.
              Målet ska även fortsättningsvis vara en gymnasieskola för alla.
            </seg>
          </u>
          <note type="speaker" xml:id="i-4425614cbc75913b-0">
            Anf. 90 SOFIA LARSEN (c):
          </note>
          <u who="sofia_larsen_c36e3a" xml:id="i-a4325208dcaddf28-0">
            <seg xml:id="i-9e39e6fd018bb30f-0">
              Fru talman! Jag tackar skolministern för svaret. Jag vill samtidigt
              som flera av mina kolleger hälsa Ibrahim Baylan välkommen till
              kammaren och till våra debatter här.
            </seg>
            <seg xml:id="i-200a8692e268929f-0">
              Grunden för min interpellation är den rapport som Skolverket
              kom med för ett par veckor sedan. Där visar man att kunskapsläget
              i grundskolan blir allt sämre. Man visar tydliga siffror på hur
              alltfler får svårare med matematiken i grundskolan och att alltfler
              elever blir sämre på att läsa.
            </seg>
            <seg xml:id="i-af626e5330430624-0">
              Runt var tionde elev når inte ens de ganska grundläggande kunskapskrav
              som de bör uppfylla när de slutar grundskolan. En doktorand vid
              Umeå universitet, Maj-Gun Johansson, har också följt utvecklingen.
              Hon har konstaterat att talen stiger ganska markant. Man kan se
              hur elever blir allt sämre på att läsa och skriva. Det här är
              egentligen ingenting nytt. Det har vi vetat länge och fått rapporter
              om många gånger. Varje gång har det blivit lite sämre siffror.
            </seg>
            <seg xml:id="i-9f480951f5a7fcdc-0">
              De senaste tio åren har Socialdemokraterna haft det yttersta
              ansvaret för skolan i Sverige. Under de tio åren har vi gång på
              gång fått larmrapporterna. Varje gång har vi haft nya debatter,
              och varje gång har Socialdemokraterna också haft möjlighet att
              förändra och ta till sig de siffror som finns. Men tyvärr har
              inte viljan räckt ända fram från regeringens sida.
            </seg>
            <seg xml:id="i-fc87db4a3e82d994-0">
              Sedan år 1998 när jag kom in i riksdagen, det vill säga för sex
              år sedan, har jag sett tre olika ansikten på skolministrar här
              i kammaren. Varje gång som kunskapsläget har diskuterats och det
              kommit nya rapporter från Skolverket eller någon annan har jag
              eller någon annan ledamot begärt debatter och frågat: Hur ska
              vi nu gå vidare? Hur tänker regeringen gå vidare?
            </seg>
            <seg xml:id="i-d23a3e7eceeb4703-0">
              Det lustiga är, eller kanske snarare det otäcka, att jag har
              fått samma svar från då sittande skolminister. Ministern har sagt:
              Jag tar mycket allvarligt på detta. Vi har gjort oerhört mycket
              från regeringens sida vad gäller skolan. Vi ska nog tillsätta
              en ny arbetsgrupp. Så har det låtit inte en gång utan flera gånger.
            </seg>
            <seg xml:id="i-6ba4407a157d954f-0">
              Även om ansiktena har varit olika har kontinuiteten i politiken
              och i det politiska agerandet varit detsamma: Vi ska vänta och
              se vad om händer. När man som ansvarig minister får en varningssignal
              och får en, två, tre och många fler varningssignaler att någonting
              inte står riktigt rätt till i Sveriges skola och man är ytterst
              ansvarig borde man som minister börja tänka till.
            </seg>
            <seg xml:id="i-d199c8ade72295b4-0">
              Varför ser det ut så här? Hur kommer det sig att så få egentligen
              lär sig läsa och skriva på rätt sätt och på den nivå och i den
              takt som de behöver göra? Hur kommer det sig att det individuella
              programmet på många håll ibland är det andra största och ibland
              det tredje största programmet?
            </seg>
            <seg xml:id="i-2c799e8fa59d9453-0">
              Ibrahim Baylan säger i svaret att han absolut inte vill sortera
              elever i två grupper de som har kunskap och de som inte har kunskap.
              Det tror jag inte att någon politiker i den här kammaren vill.
              Men problemet är att det är precis det som håller på att hända
              i dag. Vi har en kunskapssegregation som vi inte har sett på många
              år i det här landet, och den blir bara större. Vi har en tydlig
              kunskapsklyvning i vårt samhälle. Jag tycker att det här är oerhört
              obehagligt, och jag ser det som ett av de största hoten mot den
              uppväxande generationen. Jag som politiker tänker inte tillåta
              att vi har ett system eller en skola som fortsätter på den här
              banan.
            </seg>
            <seg xml:id="i-3f5d7f472669c36e-0">
              Jag ställer min fråga återigen. Vi fick ju ett ganska knapphändigt
              besked i interpellationssvaret. Hur tänker skolministern konkret
              arbeta vidare för att se till att siffrorna nästa gång ser mycket
              bättre ut och ger mer stöd och hjälp åt varje elev individuellt
              i grundskolan?
            </seg>
          </u>
          <note type="speaker" xml:id="i-f3697c4bc711bba8-0">
            Anf. 91 ULF NILSSON (fp):
          </note>
          <u who="ulf_nilsson_00782a" xml:id="i-8a47ace17eae6cf7-0">
            <seg xml:id="i-8e03977b069ced1d-0">
              Fru talman! Även jag vill verkligen hälsa statsrådet och skolministern
              Ibrahim Baylan välkommen. Jag ser fram emot många debatter som
              är både spännande och förhoppningsvis utvecklande för oss alla.
              Interpellationerna som Sofia Larsen och Axel Darvik har ställt
              pekar på ett stort problem i skolan. De pekar framför allt på
              hela det system som vi har, det vill säga att genom hela skolsystemet
              skjuta problemen framför oss.
            </seg>
            <seg xml:id="i-5dc0d22c1c8442e7-0">
              Socialdemokraterna har länge hävdat att det är bra resultat i
              den svenska skolan trots att resultaten har pekat nedåt år efter
              år. Den sista aktuella undersökningen från Skolverket visar att
              det har blivit sämre inom matte och läsförståelse på tio år. Dessutom
              är det många som inte får en färdig utbildning. Skolministern
              nämnde att det var en fjärdedel som inte får det. Verkligheten
              är ännu värre; om man ser till hur många som når upp till gymnasieskolans
              mål med högskolebehörighet och så vidare så ser man att det inte
              ens är 60 % som gör det.
            </seg>
            <seg xml:id="i-5546512ae0784f1e-0">
              Det är många ungdomar som varken får en färdig yrkesutbildning
              eller en studieförberedande utbildning. Bara denna vår har ungefär
              25 000 ungdomar hoppat av gymnasieskolan.
            </seg>
            <seg xml:id="i-7e604ed4c1a29f1e-0">
              Problemet, som jag ser det, är att Socialdemokraterna sedan många
              år har fastnat i just detta att slussa problemen vidare. Hela
              tiden ska nästa nivå i skolsystemet ta hand om det som den tidigare
              nivån har misslyckats med. Gymnasieskolan ska hjälpa till att
              repetera grundskolan och allt oftare ska tyvärr också högskolan
              hjälpa till att repetera gymnasieskolan med gymnasiekurser. Det
              är inte snällt mot eleverna. Det är inte snällt att låta elever
              gå vidare utan kunskaper och först några år senare upptäcka att
              de inte är preparerade för den utbildning som de söker sig till.
              Det är inte snällt att vänta till 8:an och 9:an med att ge ett
              klart besked om hur det går i de olika ämnena.
            </seg>
            <seg xml:id="i-da229419555cb297-0">
              När vi talar om att föra över resurser från det individuella
              programmet till grundskolan säger vi inte att staten ska gå in
              och detaljreglera hur resurserna ska se ut. Men genom att skärpa
              behörighetskraven till gymnasieskolan ger man ett tydligt budskap
              om att grundskolan ska lägga grunden och att den måste ta sitt
              ansvar.
            </seg>
            <seg xml:id="i-80fa1bee0400a9e6-0">
              Om vi går vidare på den väg som vi går i dag, med att släppa
              alltfler vidare till gymnasieskolan utan färdiga grundskolekunskaper
              så är det ett farligt budskap både till kommunpolitiker, till
              rektorer och till andra ansvariga för skolan. Då blir budskapet
              att om eleverna inte lyckas i grundskolan så går de ändå vidare
              till gymnasieskolan, som får ta hand om problemen. Det är förödande.
            </seg>
            <seg xml:id="i-a941bb8e7576ebbf-0">
              De två interpellationerna i dag skulle ha kunnat ge besked om
              ifall den nya skolministern på något sätt skulle vara beredd att
              bryta med traditionen att skjuta problemen framför sig. Tyvärr
              tycker jag inte att vi har fått någonting som pekar på ett sådant
              besked, men det finns ju chans till några inlägg till.
            </seg>
          </u>
          <note type="speaker" xml:id="i-b39f6a68e49ab507-0">
            Anf. 92 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-36">
            <seg xml:id="i-c28d9405409520b9-0">
              Fru talman! Sofia Larsen efterfrågar vilka åtgärder vi avser
              att ta till först och främst för att stärka den positiva utveckling
              som vi har i stora delar av skolan men också för att bryta och
              vända den negativa utveckling som vi har inom andra delar.
            </seg>
            <seg xml:id="i-e095f50edf272807-0">
              Jag tar de rapporter som nyligen har redovisats på stort allvar.
              De vittnar om att basfärdigheterna inom framför allt matematik
              och läsförmåga i svenska stagnerar och till och med minskar något.
              Jag gör det därför att jag vet själv hur oerhört tufft det var
              att som nykommen invandrare i Sverige påbörja skolan utan just
              de här basfärdigheterna. Jag vet hur oerhört svårt det var att
              ta till sig också andra ämnen. Därför behöver vi stärka dessa
              basfärdigheter så att det kan vara möjligt att se till att också
              stärka också de andra ämnena i förlängningen.
            </seg>
            <seg xml:id="i-edc33a44c7f21089-0">
              Regeringen har vidtagit ett antal åtgärder, men det räcker inte.
              Jag avser att återkomma med vidare åtgärder framför allt för att
              stärka läsförmågan och läsförståelsen. Det har också verkan på
              hur man klarar av till exempel matematik. Om man inte förstår
              frågan så är det helt enkelt väldigt svårt att lösa problemet.
            </seg>
            <seg xml:id="i-aea4a7679ad8036f-0">
              Dessutom avser regeringen att fortsätta att öka antalet lärare
              och annan personal i skolan. Vi kommer att stärka kvalitetsuppföljningen
              och kvalitetsredovisningarna för att få ett bättre grepp om var
              den svenska skolan står och vilka åtgärder vi behöver för att
              stärka den ytterligare. Vi kommer att införa individuella framåtsyftande
              utvecklingsplaner redan från de yngre åren. Detta är bara ett
              antal av de åtgärder jag avser att vidta.
            </seg>
            <seg xml:id="i-d8a6ef3ec8a2dca4-0">
              Vi kommer naturligtvis också att göra mycket mer. Det behövs
              göras mycket för att vi ska nå målet om att alla barn och ungdomar
              i vårt land ska kunna få en bra grundläggande utbildning när de
              lämnar grundskolan.
            </seg>
            <seg xml:id="i-cacbdefc5dd08a27-0">
              Men, fru talman, det är naivt att tro att vi inom överskådlig
              tid kommer att nå 100 % och att vi därför till exempel kan lägga
              ned de program som ser till att försöka ge ungdomar, utifrån deras
              individuella förutsättningar, en möjlighet att ta igen det som
              de inte lyckats få med sig av olika orsaker. Det kan vara så att
              man har kommit hit sent från ett annat land och får börja sent
              i grundskolan. Det kan vara så att man på grund av socialt trasiga
              hem inte lyckas ta till sig de kunskaper och den utbildning som
              erbjuds i grundskolan.
            </seg>
            <seg xml:id="i-128d99d32dbfb12c-0">
              Fru talman! Jag tror inte på en elitskola. Jag tror inte på en
              skola där ingen tillåts misslyckas eller att under en tid ha en
              svacka. Därför, fru talman, tror jag inte heller på de förslag
              som nu kommer också från Centern om att lägga ned de individuella
              programmen och satsa på grundskolan, detaljstyra och överföra
              resurserna dit. Detta är någonting nytt som kommer från Centern,
              fru talman. Man verkar på detta vis ansluta sig till Moderaternas
              sorteringsskola. Det är beklagligt, för jag har upplevt att vi
              tidigare har haft en samsyn om att vi ska kunna ha en skola som
              är individuellt anpassad efter elevernas förutsättningar och att
              vi också ska kunna stötta eleverna även om de har det svårt och
              även om de har vissa svagheter.
            </seg>
          </u>
          <note type="speaker" xml:id="i-0eacd8527c3cff9f-0">
            Anf. 93 SOFIA LARSEN (c):
          </note>
          <u who="sofia_larsen_c36e3a" xml:id="i-a4325208dcaddf28-1">
            <seg xml:id="i-779a2dcb8240c162-0">
              Fru talman! Med all respekt vill jag säga till skolministern
              att jag tror att du gör en liten tankekullerbytta. Jag ser en
              risk att du går in och gör samma misstag som några av dina tidigare
              företrädare. Den skolpolitik som förs i dag går ofta ut på att
              vi ska ändra gymnasieskolan utifrån de problem som finns i grundskolan
              och att vi ska förändra högskolan utifrån de problem som finns
              i gymnasieskolan.
            </seg>
            <seg xml:id="i-50319eb30cb309f2-0">
              I stället borde man tänka: Hur kan vi se till att varje elev
              som börjar skolan eller kommer dit någon gång under grundskoletiden
              får det absolut bästa stödet och den bästa möjligheten direkt?
              Det måste vara vår uppgift, och inte att försöka rätta till och
              fixa till i efterhand.
            </seg>
            <seg xml:id="i-391319cb5bea63d3-0">
              Då blir problemet så att vi har ett individuellt program som
              är så stort och som är det som uppslukar så oerhört många elever
              i dag. Det kan inte vara rimligt att vi ser till att ha det systemet
              i Sveriges skolor.
            </seg>
            <seg xml:id="i-95d2956662a66f4f-0">
              Centerpartiets mål är att ge eleverna det stöd och den hjälp
              som de behöver från start. Det är tre viktiga delar som jag ser
              det.
            </seg>
            <seg xml:id="i-ac6e719805f14b72-0">
              Den första delen är att vi ska utgå från kunskap i skolan i stället
              för tid. I dag är antalet år för eleven i grundskolan viktigare
              än den kunskapsnivå som eleven har när han eller hon lämnar skolan.
              Vi vill införa en typ av kunskapsrätt i stället för den skolplikt
              som vi har i dag. Man ska lämna grundskolan när man har en viss
              kunskap med sig, naturligtvis utifrån att man har fått det stöd
              och den hjälp som man behöver redan från start.
            </seg>
            <seg xml:id="i-f89773d3b5086053-0">
              Den andra delen som jag ser är viktig är det som skolministern
              också har varit inne på med individuella studieplaner redan från
              början så att man direkt kan sätta in stödåtgärder, till exempel
              extra tid med en stödlärare.
            </seg>
            <seg xml:id="i-37b3d9d8a75e8d01-0">
              Den tredje delen är en flexibel skolstart. Jag tror att det är
              oerhört viktigt att man kan börja skolan vid sexåtta års ålder
              och inte bara på höstterminen utan under årets gång så att det
              blir en ganska mjuk övergång. Då är det barnets mognads- och kunskapsnivå
              som gäller och inte vilken ålder barnet har som i dag. Det ska
              alltså vara en mer individualiserad och mer flexibel skola.
            </seg>
            <seg xml:id="i-821b3e5ee1104f33-0">
              Det handlar om dessa tre delar plus det som vi har föreslagit
              under ett antal år från Centerpartiet, en stor satsning på 1,2
              miljarder under de närmaste åren på en läs-, skriv- och matematikinsats
              under de första åren i skolan.
            </seg>
            <seg xml:id="i-3bbd4548bcccfd8a-0">
              Skolministern säger: Vi har gjort så oerhört mycket.
            </seg>
            <seg xml:id="i-7c0c2505b0df9809-0">
              En av de delarna är Wärnerssonpengarna. Till och med i den senaste
              budgetpropositionen från regeringen skriver man att det inte var
              riktigt rätt med Wärnerssonpengarna och att de inte gav det resultat
              som man ville. De slår helt enkelt fel eftersom de inte kommer
              alla kommuner till del. Och vissa behöver pengarna till olika
              saker och inte alltid till det som regeringen säger är det absolut
              viktigaste. Där har man till och med backat från regeringens sida
              i budgetpropositionen.
            </seg>
            <seg xml:id="i-d4ac79148dc1cc0b-0">
              Skolministern tar upp Matematikdelegationens arbete i svaret.
              Såvitt jag förstår är det väldigt osäkert vad som kommer att hända
              med dess arbete. Ryktet säger att det göms undan i någon byrålåda
              på departementet i stället för att man konkret går vidare med
              det.
            </seg>
            <seg xml:id="i-6fdb8d8d3689d9c7-0">
              Hur tänker ministern framöver? Tycker skolministern att det är
              rimligt att vi har ett så stort individuellt program som återigen
              bekräftar den regel som regeringen har haft tidigare, nämligen
              att det är viktigare att fixa i efterhand än att göra de stora
              insatserna i tid.
            </seg>
          </u>
          <note type="speaker" xml:id="i-a0200cfe374039c4-0">
            Anf. 94 ULF NILSSON (fp):
          </note>
          <u who="ulf_nilsson_00782a" xml:id="i-8a47ace17eae6cf7-1">
            <seg xml:id="i-2e8f1d4f2d09455b-0">
              Fru talman! Frågan om det individuella programmet är en stor
              fråga. Men naturligtvis är det en massa andra reformer och förändringar
              som vi behöver göra i gymnasieskolan.
            </seg>
            <seg xml:id="i-c6ac65a28efcc8ac-0">
              Många av de ungdomar som i dag går på det individuella programmet
              skulle behöva en helt annan gymnasieutbildning. Vi har problemet
              att yrkesutbildningarna har teoretiserats, eller akademiserats,
              i gymnasieskolan. Vi behöver en riktig lärlingsutbildning. Vi
              behöver mycket mer arbetsplatsförlagd utbildning.
            </seg>
            <seg xml:id="i-750c663886e212cf-0">
              På dagens individuella program lyckas 16 % med att fullfölja
              ett nationellt program. Det är djupt tragiskt för alla dessa ungdomar
              som kommer ut och bara har ett halvfärdigt betyg och inte har
              en väg in i yrkeslivet.
            </seg>
            <seg xml:id="i-f6ebcf87201fbfaa-0">
              I stället för att låtsas och liksom bakvägen komma in på ett
              individuellt program vore det väl bättre att många av dem som
              inte har kunskaper för ett teoretiskt nationellt program får gå
              en mera praktisk yrkesutbildning.
            </seg>
            <seg xml:id="i-00874730dcd8662d-0">
              Fru talman! I Gymnasieutredningen, som Socialdemokraterna lämnade
              ifrån sig, föreslogs att man helt skulle ta bort förkunskapskraven
              för antagning till gymnasieskolan. Frågan är om vi inte bakvägen
              är på väg att komma tillbaka till det.
            </seg>
            <seg xml:id="i-8f4dcf4744024549-0">
              Vi från Folkpartiet tycker att man ska sluta grundskolan när
              man har nått målen. Det kan handla om olika lång tid. Man kan
              bli erbjuden ett extra år när det upptäcks att en elev har kommit
              efter i tvåan eller trean. Vi vill se till att speciallärarna
              kommer tillbaka i grundskolan. Vi vill se till att extra stödtimmar
              ges i mycket större utsträckning. Och jag upprepar det som jag
              sade och ställer en fråga. Tror skolministern att det är möjligt
              att tvinga fram dessa förbättringar i grundskolan så länge man
              där vet att man bara kan skicka vidare problemen till gymnasieskolan?
            </seg>
          </u>
          <note type="speaker" xml:id="i-adf88a913ae43318-0">
            Anf. 95 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-37">
            <seg xml:id="i-b2853edb28638774-0">
              Fru talman! Låt mig vara tydlig. Nej, jag tror inte att det är
              en framkomlig väg att tvinga kvar 1718-åringar i grundskolan tillsammans
              med 1314-åringar och tro att det i sig löser några problem.
            </seg>
            <seg xml:id="i-b382e14adddecc8c-0">
              Låt mig vara tydlig i fråga om en annan sak. Nej, jag tror inte
              att det stärker någonting att stänga dörren för de ungdomar som
              ändå har det ganska tufft när det gäller att komma till gymnasieskolan
              när vi vet att det yrkesliv som vi har framför oss i dag och i
              framtiden ställer ganska höga krav på att dessa elever har väldigt
              goda kunskaper, åtminstone väldigt goda basfärdigheter.
            </seg>
            <seg xml:id="i-8400457f3b572380-0">
              Fru talman! För mig som ny skolminister är just baskunskaper
              och basfärdigheter oerhört viktiga. Jag har valt att lyfta fram
              läsfärdighet och läsförmåga men också matematik som ett ämne.
            </seg>
            <seg xml:id="i-07eaceefd0d31edc-0">
              Till Sofia Larsen vill jag säga att man inte ska tro så mycket
              på rykten. Det kan gå ganska galet om man bygger sin politik på
              rykten.
            </seg>
            <seg xml:id="i-750c48bdc6e39279-0">
              När det gäller Matematikdelegationens förslag kommer vi att gå
              vidare och skicka det på remiss och därefter ta reda på vilka
              kloka synpunkter som kommer in. Även ni i Centerpartiet är naturligtvis
              välkomna att komma med kloka synpunkter. Rykten är alltså inte
              mycket att tro på.
            </seg>
            <seg xml:id="i-23a86cdf6b773bb3-0">
              Fru talman! Vi har en hög ambition i Sverige. Vi har en skola
              med en stor personaltäthet som vi vill öka ytterligare för att
              se till att ge de bästa förutsättningarna för att bättre klara
              det antal elever som ska ha en bra grundutbildning.
            </seg>
            <seg xml:id="i-305e45f41067c0c0-0">
              Socialdemokraterna och den socialdemokratiska regeringen anser
              att dessa saker går hand i hand. Satsningar på att se till att
              det finns fler vuxna, lärare och andra specialister, i skolan
              går hand i hand med våra ambitioner att se till att alla elever
              får en god utbildning och en god grund att stå på.
            </seg>
            <seg xml:id="i-a71a3708f766cce4-0">
              Tyvärr delas denna uppfattning inte till fullo av oppositionen.
              Och delar av oppositionen har flera gånger röstat emot dessa specialinriktade
              pengar. Vi ser nu att antalet lärare och andra specialister i
              skolan ökar med 12 000 och till och med 4 000 fler än de pengar
              som regeringen har satsat hittills. Man kan inte säga annat än
              att det hittills varit en succé, och vi vill gärna fortsätta med
              detta och se till att det blir fler vuxna i skolan.
            </seg>
            <seg xml:id="i-9e60d8219f12e42e-0">
              Sedan har vi ett antal förslag om vad vi tänker införa under
              de kommande åren. Det handlar om arbetet med den nya skollagen.
              Jag har redan nämnt de individuella framåtsyftande skriftliga
              utvecklingsplanerna. Och jag har också nämnt det ökade kravet
              på kvalitetsredovisningar och uppföljning för att se var vi står.
              Det finns också ett flertal andra åtgärder som regeringen kommer
              att vidta.
            </seg>
            <seg xml:id="i-4e5cacf2cde038aa-0">
              Men det kommer säkerligen att krävas ännu mer för att nå målet
              om att alla ska ha en god utbildning. Jag är öppen för alla konstruktiva
              förslag. Jag är också av den meningen att det här är en så viktig
              fråga att vi inte ska låta partipolitiken stå emellan för att
              få en konstruktiv utbildningspolitik. Av den anledningen blir
              jag lite ledsen när jag ser att Centern nu också sällar sig till
              Moderaternas segregeringsskola, sorteringsskola, allt i hopp om
              att då genom denna maktallians kunna få ta över regeringsmakten
              till priset av att man förlorar en utbildningspolitik som man
              i alla fall tidigare har trott på.
            </seg>
          </u>
          <note type="speaker" xml:id="i-d316da3dc0dd7055-0">
            Anf. 96 SOFIA LARSEN (c):
          </note>
          <u who="sofia_larsen_c36e3a" xml:id="i-a4325208dcaddf28-2">
            <seg xml:id="i-e8ed3d266d0c14e5-0">
              Fru talman! Det verkar som om skolministern har både blundat
              och hållit för öronen ett antal gånger under sitt tidigare liv,
              innan han var skolminister, när han talar om sorteringsskola som
              borgarna för fram, där vi gör en uppdelning av dem som ska ha
              kunskaperna och dem som inte ska ha dem.
            </seg>
            <seg xml:id="i-fc6e56d0560e4a60-0">
              Men verkligheten ser ju något annorlunda ut. Det är ju så det
              ser ut på skolorna runtom i landet där vi har en tydlig kunskapssegregering.
              Vi i Centerpartiet och de andra partierna i alliansen blir väldigt
              upprörda över hur ansvarig minister och ansvarig regering kan
              låta detta fortgå. Det är det som vi upprörs över. Vi har ett
              antal gånger begärt nya debatter, har kommit med nya förslag och
              har skrivit nya debattartiklar därför att vi vill visa vad vi
              har för alternativ och vilka lösningar som vi ser som viktiga.
            </seg>
            <seg xml:id="i-4b092f73b0876e29-0">
              Då är inte efterhandslösningarna det som vi ser till och som
              är det slutliga målet, utan vi ser till en mer individuell skola
              och en mer flexibel skola där den enskilda eleven kommer i första
              hand inte en lösningarnas efterhandsskola som regeringen hittills
              har agerat för.
            </seg>
            <seg xml:id="i-923c8013cf89f713-0">
              Vi har flera konkreta förslag som det också vore intressant om
              den nye skolministern kunde ta del av framöver när han tittar
              på hur han ska agera.
            </seg>
            <seg xml:id="i-a1957bf08bb97f8b-0">
              Skolministern svarar inte heller riktigt på frågan om vad han
              tycker om det individuella programmet, om det fortsatt ska vara
              så som det verkar vara i dag ett extraår på gymnasieskolan. Det
              är väldigt skilt från grundtanken, nämligen att, som man sade,
              det ska vara en kort uppsamling för att kunna hjälpa vidare.
            </seg>
            <seg xml:id="i-e620f6a6e41ad7e1-0">
              En slutlig fråga är om skolministern tänker låta det fortgå så
              att det individuella programmet kommer att vara ett av de näst
              största programmen på Sveriges gymnasieskolor.
            </seg>
          </u>
          <note type="speaker" xml:id="i-fea0a9bf1e2f4058-0">
            Anf. 97 Statsrådet IBRAHIM BAYLAN (s):
          </note>
          <u who="unknown" xml:id="i-6b3d0de51ab0d2b6-38">
            <seg xml:id="i-be8a755d191d95b7-0">
              Fru talman! Huruvida jag blundat eller hållit för öronen låter
              vi vara osagt. Jag kan dock konstatera att Centern nu också i
              skolpolitiken gör ett skifte och ansluter sig till Moderaternas
              sorteringsskola när man vill stänga gymnasieskolan för ett antal
              ungdomar som redan har det ganska tufft genom att säga att 1718-åringar
              ska vara kvar i en ungdomsskola framför allt riktad till dem som
              är äldst, som är 15 eller 16 år.
            </seg>
            <seg xml:id="i-a791f56a9fd1cb0e-0">
              Jag hör, fru talman, Sofia Larsen tala sig varm för de åtgärder
              som man vill vidta. Jag kan ändå konstatera att Centerpartiet
              inte har stött regeringens satsning på fler lärare och andra specialister
              i skolan. Det är en illusion, fru talman, att vi kan uppnå våra
              höga ambitioner utan att säga att vi måste satsa mer resurser
              på fler lärare och andra specialister i skolan.
            </seg>
            <seg xml:id="i-5f9944d1f5f9e129-0">
              Jag vidhåller att vi kan göra väldigt mycket för att utveckla
              skolan. Men en grundförutsättning är att skolan har resurser och
              att vi kan öka antalet vuxna i skolan. Det är därför som regeringen
              kommer att fortsätta med sin satsning på att se till vi får just
              fler vuxna och fler lärare och andra specialister i skolan.
            </seg>
            <seg xml:id="i-19682517ae895139-0">
              Även vad gäller det individuella programmet har regeringen vidtagit
              åtgärder. Vi har tydliggjort ansvaret, att kommunerna ska ge eleverna
              rätt till utbildning på heltid. För detta har kommunerna fått
              en kompensation på 450 miljoner kronor i vårt budgetförslag. Alltså:
              Ord måste följas av handling. Ska vi lyckas, då måste vi satsa
              mer på skolan. Det vill den socialdemokratiska regeringen göra.
            </seg>
          </u>
          <note xml:id="i-f20ddde72295961c-11">
            Överläggningen var härmed avslutad.
          </note>
          <note xml:id="i-df0541416b85026f-0">
            14 § Meddelande om val
          </note>
          <note xml:id="i-f45545e43e6acce7-0">
            Tredje vice talmannen meddelade att val av ställföreträdande
            ombudsman vid JO-ämbetet skulle äga rum onsdagen den 17 november
            .
          </note>
          <note xml:id="i-1de90cf11ec911e9-0">
            15 § Meddelande om frågestund
          </note>
          <note xml:id="i-3be22f9a473c97be-0">
            Tredje vice talmannen meddelade att vid frågestunden torsdagen
            den 18 november kl. 14.00 skulle följande statsråd närvara:
          </note>
          <note xml:id="i-303ce4a4b2c338d8-0">
            Finansminister Pär Nuder, samhällsbyggnadsminister Mona Sahlin,
            utrikesminister Laila Freivalds, statsrådet Hans Karlsson och
            jordbruksminister Ann-Christin Nykvist.
          </note>
          <note xml:id="i-5ed6fb517c272fa5-0">
            16 § Anmälan om inkomna uppteckningar från EU-nämndssammanträden
          </note>
          <note xml:id="i-c12eff6aa0dd9a1e-0">
            Tredje vice talmannen anmälde att uppteckningar från EU-nämndens
            sammanträden fredagen den 22 oktober och måndagen den 1 november
            inkommit.
          </note>
          <note xml:id="i-a8b3e8d45b13432d-0">
            17 § Hänvisning av ärenden till utskott
          </note>
          <note xml:id="i-c186316a174b8b73-0">
            Föredrogs och hänvisades
          </note>
          <note xml:id="i-68c45e49580ad78c-0">
            18 § Förnyad bordläggning
          </note>
          <note xml:id="i-210ca4a5a87f09e4-0">
            Föredrogs och bordlades åter
          </note>
          <note xml:id="i-b68b6f7903d6f1c3-0">
            19 § Bordläggning
          </note>
          <note xml:id="i-5d3ce9586547efcf-0">
            Anmäldes och bordlades
          </note>
          <note xml:id="i-64fafd8c6e8ec3d7-0">
            20 § Anmälan om interpellationer
          </note>
          <note xml:id="i-2fab17b24daae96e-0">
            Anmäldes att följande interpellationer framställts
          </note>
          <note xml:id="i-c359421df748dca3-0">
            den 16 november
          </note>
          <note xml:id="i-d16f8a5df3e752ea-0">
            Ana Maria Narti
          </note>
          <note xml:id="i-c7924c7aaa2aed3c-0">
            Börje Vestlund
          </note>
          <note xml:id="i-768da7a7d76e6a83-0">
            Ewa Thalén Finné
          </note>
          <note xml:id="i-ff357a90887ef985-0">
            Carl B Hamilton
          </note>
          <note xml:id="i-2501b6114bc2db9b-0">
            Marietta de Pourbaix-Lundin
          </note>
          <note xml:id="i-e464f65af8ea4ebd-0">
            Linnéa Darell
          </note>
          <note xml:id="i-e464f65af8ea4ebd-1">
            Linnéa Darell
          </note>
          <note xml:id="i-85dd03b76ce1ff57-0">
            Cecilia Wikström
          </note>
          <note xml:id="i-2cd5e66e3ddc2ba5-0">
            Anne-Marie Ekström
          </note>
          <note xml:id="i-2f63bcbacdf2aba8-0">
            Interpellationerna redovisas i bilaga som fogats till riksdagens
            snabbprotokoll tisdagen den 23 november.
          </note>
          <note xml:id="i-666e3cbbd36ac2f6-0">
            21 § Anmälan om frågor för skriftliga svar
          </note>
          <note xml:id="i-eeb4112cf5b13de7-0">
            Anmäldes att följande frågor för skriftliga svar framställts
          </note>
          <note xml:id="i-c359421df748dca3-1">
            den 16 november
          </note>
          <note xml:id="i-b654273d8b233001-0">
            Birgitta Gidblom
          </note>
          <note xml:id="i-b654273d8b233001-1">
            Birgitta Gidblom
          </note>
          <note xml:id="i-55364ae16abfe7a8-0">
            Mikael Oscarsson
          </note>
          <note xml:id="i-f5115c98abfcba06-0">
            Cecilia Wigström
          </note>
          <note xml:id="i-c14d219a33c75928-0">
            Kent Olsson
          </note>
          <note xml:id="i-2501b6114bc2db9b-1">
            Marietta de Pourbaix-Lundin
          </note>
          <note xml:id="i-546711d75effb7cd-0">
            Anders G Högmark
          </note>
          <note xml:id="i-5f3ae239e3490dca-0">
            Frågorna redovisas i bilaga som fogats till riksdagens snabbprotokoll
            tisdagen den 23 november.
          </note>
          <note xml:id="i-1bfb2a98b704bc01-0">
            22 § Kammaren åtskildes kl. 20.14.
          </note>
          <note xml:id="i-513cb4765cd57ced-0">
            Förhandlingarna leddes av
          </note>
          <note xml:id="i-b47840e77ca4abfb-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
