<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--40</head>
          <docDate when="2013-12-05">2013-12-05</docDate>
        </div>
      </front>
      <body>
        <div>
          <note xml:id="i-f6e5afd84ca75fcc-0">
            ﻿
          </note>
          <note xml:id="i-5f6506be3b715930-0">
            Riksdagens protokoll
          </note>
          <note xml:id="i-5b26bb72f46ea1fd-0">
            2013/14:40
          </note>
          <note xml:id="i-e7ff519c2239c852-0" type="date">
            Torsdagen den 5 december
          </note>
          <note xml:id="i-fd01927aa523fa3a-0">
            Kl. 12:00 - 21:35
          </note>
          <note xml:id="i-4f473e3aae6e3e9b-0">
            1 § Justering av protokoll
          </note>
          <note xml:id="i-106233dddb58e199-0">
            Protokollet för den 29 november justerades.
          </note>
          <note xml:id="i-a5afb8b7f0600532-0">
            2 § Anmälan om fördröjda svar på interpellationer
          </note>
          <note xml:id="i-44652d962e8484fa-0">
            Följande skrivelser hade kommit in:
          </note>
          <note xml:id="i-1519f8ce12c654a3-0">
            Interpellation 2013/14:147
          </note>
          <note xml:id="i-10e71a3642417a16-0">
            Interpellation 2013/14:147 Rätt till ledsagarservice
          </note>
          <note xml:id="i-86ac004d2e52590f-0">
            Interpellationen kommer att besvaras fredagen den 13 december
            2013.
          </note>
          <note xml:id="i-d8e3d28a33eac2ad-0">
            Skälet till dröjsmålet är redan inbokade engagemang.
          </note>
          <note xml:id="i-21ff062a17b903ec-0">
            Marianne Jenryd
          </note>
          <note xml:id="i-9cdf8bb7ddfb06ca-0">
            Interpellation 2013/14:150
          </note>
          <note xml:id="i-5f6289f87ec74106-0">
            Interpellation 2013/14:150 EU:s ungdomsgaranti
          </note>
          <note xml:id="i-14bad76b78f89b85-0">
            Interpellationen kommer att besvaras den 13 december 2013.
          </note>
          <note xml:id="i-ad4c62d3bbefb2c4-0">
            Skälet till dröjsmålet är inbokade engagemang och resor som inte
            kan ändras.
          </note>
          <note xml:id="i-e40d62465528dd87-0">
            Monica Rodrigo
          </note>
          <note xml:id="i-df570885bce6a7e7-0">
            Interpellation 2013/14:153
          </note>
          <note xml:id="i-044a5ab42385c996-0">
            Interpellation 2013/14:153 Lex Laval och Europarådets kritik
          </note>
          <note xml:id="i-d1aa267fdb7099fa-0">
            Interpellationen kommer att besvaras den 18 december 2013.
          </note>
          <note xml:id="i-ad4c62d3bbefb2c4-1">
            Skälet till dröjsmålet är inbokade engagemang och resor som inte
            kan ändras.
          </note>
          <note xml:id="i-e40d62465528dd87-1">
            Monica Rodrigo
          </note>
          <note xml:id="i-3f38006fecc5976e-0">
            Interpellation 2013/14:156
          </note>
          <note xml:id="i-8ad9ddac954bd317-0">
            Interpellation 2013/14:156 Visstidsanställningar
          </note>
          <note xml:id="i-d1aa267fdb7099fa-1">
            Interpellationen kommer att besvaras den 18 december 2013.
          </note>
          <note xml:id="i-ad4c62d3bbefb2c4-2">
            Skälet till dröjsmålet är inbokade engagemang och resor som inte
            kan ändras.
          </note>
          <note xml:id="i-e40d62465528dd87-2">
            Monica Rodrigo
          </note>
          <note xml:id="i-d031f8d34671cda9-0">
            Interpellation 2013/14:160
          </note>
          <note xml:id="i-fd9fbe5867ccda79-0">
            Interpellation 2013/14:160 Arbetsmiljöverket
          </note>
          <note xml:id="i-14bad76b78f89b85-1">
            Interpellationen kommer att besvaras den 13 december 2013.
          </note>
          <note xml:id="i-ad4c62d3bbefb2c4-3">
            Skälet till dröjsmålet är inbokade engagemang och resor som inte
            kan ändras.
          </note>
          <note xml:id="i-e40d62465528dd87-3">
            Monica Rodrigo
          </note>
          <note xml:id="i-ff59d277aea1c8d0-0">
            3 § Ärende för förnyad bordläggning
          </note>
          <note xml:id="i-e1763cd0b6534ada-0">
            Följande dokument bordlades för andra gången:
          </note>
          <note xml:id="i-92cc974669315820-0">
            4 § Internationell samverkan
          </note>
          <note type="speaker" xml:id="i-73c939b445a2876c-0">
            Anf. 1 VALTER MUTT (MP):
          </note>
          <u who="valter_mutt_c20a58" xml:id="i-b0b2bcc3e7c483de-0">
            <seg xml:id="i-61a3b99056d36887-0">
              Herr talman! De internationella klimatförhandlingarna står och
              stampar, vilket olyckligtvis inte kan sägas om klimatförändringarna.
              Sveriges agerande i den internationella klimatpolitiken behöver
              utvecklas. De senaste åren har vårt land inte haft de resurser
              som krävs för att ligga i framkant i de internationella förhandlingarna
              och inom EU-samarbetet.
            </seg>
            <seg xml:id="i-98cd9af3ba525a9c-0">
              Det är någonting som står i skarp kontrast till de höga ambitioner
              på klimatpolitikens område som Fredrik Reinfeldt som statsminister
              i EU:s ordförandeland påannonserade i samband med FN:s klimatmöte
              i Köpenhamn 2009. Sveriges statsminister framstår som säreget
              viktlös inte bara vägd mot sina egna påstådda ambitioner utan
              även i jämförelse med Storbritanniens konservative premiärminister
              David Cameron, som sjösatt ett klimatpolitiskt ramverk och etablerat
              världens första statliga gröna investeringsbank, Green Investment
              Bank.
            </seg>
            <seg xml:id="i-290e0d4186cd676c-0">
              Herr talman! Klimatfrågan är inte en fråga i mängden utan kommer
              att vara frågan med stort F under resten av detta sekel. Löser
              vi inte den blir successivt alla andra frågor olösbara. Det är
              svårt att tänka sig en framgångsrik klimatpolitik utan ett genombrott
              i de internationella klimatförhandlingarna och att vi får ett
              post-Kyoto-protokoll på plats till vilket också Kina och andra
              stora tillväxtekonomier ansluter sig.
            </seg>
            <seg xml:id="i-3635ee53b8e5961a-0">
              Ett globalt klimatavtal trillar emellertid inte ned från himlen
              utan kräver åratal av hårt systematiskt arbete bakom kulisserna
              av drivna diplomater och förhandlare. Miljöpartiet föreslår därför
              en satsning på klimatdiplomati med 10 miljoner kronor för 2014.
            </seg>
            <seg xml:id="i-cee2415ab7b93f6d-0">
              Herr talman! Den globala uppvärmningen hotar, åtminstone i vissa
              regioner, att leda till svåra konflikter om sinande tillgångar
              av vatten och livsmedel med mera. Mot den bakgrunden blir fredsforskningens
              rön om framgångsrika metoder för medling och förebyggande av konflikter
              av avgörande betydelse.
            </seg>
            <seg xml:id="i-8c7f1fcd89b5071c-0">
              Miljöpartiet vill därför öka anslaget till fredsforskningsinstitutet
              Sipri med 5 miljoner kronor för 2014 och finansierar detta med
              motsvarande minskning av anslaget till Inspektionen för strategiska
              produkter. Vi återkallar därmed den besparing på 5 miljoner kronor
              som Sipri häromåret drabbades av, då man fick i uppdrag att i
              stället söka externa finansiärer. Vi finner det mycket angeläget
              att fredsforskningen inom Sipri har en stabil finansiering och
              inte hänvisas till att enbart bedriva projektverksamhet.
            </seg>
            <seg xml:id="i-301af45f2be8b0ed-0">
              Utöver fredsforskning vill Miljöpartiet även stödja ideella föreningar
              och stiftelser som arbetar med praktiskt fredsarbete. Vi vill
              därför öka anslaget med 2 miljoner kronor till den så kallade
              fredsmiljonen, som administreras av Folke Bernadotteakademin.
            </seg>
          </u>
          <note xml:id="i-a45d70196d2fbfbf-0">
            Herr talman! Avslutningsvis yrkar jag bifall till Miljöpartiets
            reservation 1.
          </note>
          <note type="speaker" xml:id="i-692b62bef161dd9a-0">
            Anf. 2 JULIA KRONLID (SD):
          </note>
          <u who="julia_kronlid_bdd5b3" next="cont" xml:id="i-29f8aff13f8ace98-0"/>
          <note xml:id="i-6c65ce11977e4a4e-0">
            Herr talman! Jag börjar med att yrka bifall till Sverigedemokraternas
            reservation nr 2.
          </note>
          <u who="julia_kronlid_bdd5b3" prev="cont" xml:id="i-2f65cb16682ad5d8-0">
            <seg xml:id="i-c9a81127c8cacd7a-0">
              Vi debatterar i dag Utgiftsområde 5 Internationell samverkan
              som sträcker sig över en stor mängd områden. Målet för utgiftsområdet
              Internationell samverkan är enligt propositionen att säkerställa
              Sveriges intressen i förbindelser med andra länder. Vi har fört
              fram kritik på ett par områden men ställer oss ändå positiva till
              större delen av de satsningar som görs på området, och jag vill
              därför nämna något också om det.
            </seg>
            <seg xml:id="i-17910dc9bd12f045-0">
              Det rör sig bland annat Sveriges medlemskap i internationella
              organisationer som Förenta nationerna. Den har en central roll
              i den internationella rättsordningen och det multilaterala samarbetet
              och är en hörnsten i svensk utrikespolitik. FN är också det organ
              som har den tyngsta politiska legitimiteten när det gäller att
              hantera akuta kriser och möta långsiktiga globala utmaningar,
              även om det fortfarande finns mycket som kan förbättras i organisationen.
            </seg>
            <seg xml:id="i-c10fc70602053137-0">
              Genom stödet till OSSE och dess institutioners verksamhet har
              Sverige bidragit till att främja säkerhet och stabilitet i regionen,
              och Europarådet bedriver ett viktigt och värdefullt arbete för
              att främja respekt för de mänskliga rättigheterna, demokrati och
              respekt för rättsstatens principer. Samarbete med omvärlden som
              vilar på en grund av ömsesidigt förtroende och gemensamma intressen
              är något vi vill värna.
            </seg>
            <seg xml:id="i-9aee0c8d76edbdad-0">
              Herr talman! Ett särskilt ömsesidigt förtroende och gemensamma
              intressen anser vi existera tillsammans med våra grannländer i
              Norden. Med dessa länder har vi en lång gemensam historia och
              kultur, och våra länder delar dessutom ett intresse av att möta
              framtida gemensamma utmaningar i vår närhet.
            </seg>
            <seg xml:id="i-d40990d167bdc644-0">
              Det är därför vår mening att Sveriges samarbete med de nordiska
              länderna bör utvecklas inte bara vad gäller kulturellt utbyte
              och liknande utan också vad gäller framtida säkerhets- och försvarspolitiska
              utmaningar.
            </seg>
            <seg xml:id="i-cde7b0034d581611-0">
              Det nordiska samarbetet har också under 2012 fördjupats med utgångspunkt
              i den så kallade Stoltenbergrapporten. Ett av rapportens förslag
              handlar om nordiskt samarbete kring luftrumsövervakning över Island.
              På isländsk förfrågan erbjöd sig Sverige och Finland i oktober
              2012 att delta i Norges luftrumsövervakning över Island under
              2014. Inom ramen för det nordiska försvarssamarbetet Nordefco
              har också det försvars- och säkerhetspolitiska samarbetet fördjupats
              bland annat på områdena övningar, materiel och förmågor. Detta
              är något vi ställer oss positiva till på området internationell
              samverkan.
            </seg>
            <seg xml:id="i-a8f8ede088267c18-0">
              Herr talman! Vad gäller Ryssland, som tas upp i vår reservation,
              ifrågasätter jag inte att det finns ett allvarligt demokratiskt
              underskott i Ryssland. Till exempel undermineras oppositionens
              möjligheter att synas och verka. Det är en oroande utveckling
              att Ryssland i viljan att expandera Euroasiatiska tullunionen
              till exempel pressar ett fattigt land som Moldavien och hotar
              med att det kommer att bli en kall vinter när det valt att på
              olika sätt närma sig EU. Hotet är att stänga av gasen. Det kan
              innebära att fattiga människor fryser ihjäl i Moldavien. Vi kan
              inte hindra andra länder att välja Euroasiatiska unionen. Men
              att syssla med utpressning som leder till att länder i princip
              inte har ett val inskränker det suveräna självbestämmandet.
            </seg>
            <seg xml:id="i-4d5489f0bb66f4e1-0">
              Med detta vill jag säga att jag inte ifrågasätter brister och
              det demokratiska underskottet i Ryssland. Jag vill däremot ifrågasätta
              rimligheten i att Sverige år efter år ska ge ekonomiska bidrag
              till Ryssland som inte är ett utvecklingsland och som samtidigt
              inte visar på någon politisk vilja till förbättring vad gäller
              demokratiutvecklingen.
            </seg>
            <seg xml:id="i-a80f2d14dd6bc67d-0">
              På miljöområdet bidrar Sverige med runt 35 miljoner årligen till
              bland annat reningsverk i Ryssland. Jag menar att detta uppmuntrar
              Ryssland att inte ta sitt eget fulla ansvar på miljöområdet. Att
              Ryssland självt har råd att finansiera detta tror jag alla förstår.
            </seg>
            <seg xml:id="i-529928cdd734e21c-0">
              Vi är positiva till ett samarbete med Ryssland och de baltiska
              staterna på miljöområdet och kring Östersjön, men jag ser inte
              samarbete som likställt med att ge ekonomiska bidrag till ett
              land som självt har råd att finansiera detta. Ett samarbete måste
              också kunna handla om vars och ens ansvar gentemot varandra.
            </seg>
            <seg xml:id="i-3dcb6b1d75f17948-0">
              Jag ifrågasätter som sagt inte behovet av reningsverk och ett
              rent Östersjön, men det jag skulle vilja ifrågasätta är om Sverige
              ens har försökt ställa frågan om Ryssland numera kan tänka sig
              att självt ta ansvar för detta. Att bara säga att om vi inte betalar
              så kommer inte Ryssland att göra det tycker jag inte räcker som
              argument.
            </seg>
            <seg xml:id="i-78e8a605e663c221-0">
              Utöver detta ställer vi oss som sagt positiva till de satsningar
              som görs inom ramen för detta utgiftsområde. Vi vill också värna
              att Sverige kan ha goda bilaterala förbindelser med andra länder
              och inte bara försvinna som en i mängden i multilaterala sammanhang
              såsom EU. Det är viktigt att Sverige också vågar ha en egen åsikt
              och inte bara anpassar sig efter EU och låter EU:s röst vara den
              enda rösten.
            </seg>
          </u>
          <note type="speaker" xml:id="i-a295e72010e47902-0">
            Anf. 3 SOFIA ARKELSTEN (M):
          </note>
          <u who="sofia_arkelsten_99cb7d" xml:id="i-d875d179c4bb70bc-0">
            <seg xml:id="i-496e5272bc3c88bb-0">
              Herr talman! Jag börjar med att yrka bifall till utskottets förslag
              till beslut. I dag behandlar vi anslag till utgiftsområde 5, Internationell
              samverkan. Vi tillstyrker åtaganden inom ramanslag 1:11, Samarbete
              inom Östersjöregionen.
            </seg>
            <seg xml:id="i-904a77c71784213f-0">
              Herr talman! Detta är ett betänkande på 17 sidor. Utrikesutskottet
              har en stor samsyn i detta, så vi har egentligen inte så mycket
              att debattera inom ärendets ram. Som vi har hört här tidigare
              finns några motioner, som avslås. Det finns några motioner som
              redan har behandlats på området tidigare under mandatperioden.
              De behandlas förenklat.
            </seg>
            <seg xml:id="i-a1df50af3b6c70e8-0">
              Däremot finns det mycket att säga om de olika sakområden som
              berörs. Detta är ett ganska stort utgiftsområde. Det här kommer
              att komma tillbaka i andra betänkanden, och vi kommer att lyfta
              fram dessa delar i andra debatter här i kammaren.
            </seg>
            <seg xml:id="i-5222147adadc44bf-0">
              Några saker kan vi ändå lyfta fram nu. En av de viktiga saker
              som vi tar upp i det som heter utskottets ställningstagande, där
              utrikesutskottet skriver, är att det är viktigt att vi är överens
              brett i de fall där Sverige skickar män och kvinnor i form av
              en beväpnad styrka i olika insatser. Det är ett beslut som riksdagen
              fattar. Vi vill betona det, för vi tycker att det är viktigt att
              det inte enbart gäller regeringen utan också riksdagen och att
              vi har en bred samsyn även i dessa frågor. Det här kommer vi till
              exempel att debattera i nästa vecka när vi ska tala om Afghanistan
              i det sammansatta utrikes- och försvarsutskottet.
            </seg>
            <seg xml:id="i-a8aaa95edde21852-0">
              En annan viktig sak är att målet med utgiftsområdet är att säkerställa
              Sveriges intressen i förbindelser med andra länder. Där finns
              som sagt inga större reservationer, utan där har vi en stor samsyn
              i utskottet. Det tycker vi är positivt.
            </seg>
            <seg xml:id="i-22f66a5d56e46c04-0">
              Jag tycker att det förtjänar att nämnas att politiken när det
              gäller Sveriges deltagande i freds- och säkerhetsfrämjande insatser
              är värderingsdriven. Grunden är försvaret av universella normer
              och universella värden som demokrati, mänskliga rättigheter, jämställdhet,
              mänsklig värdighet och utveckling. Ett exempel som vi tar upp
              är att vi arbetar med resolution 1325, som handlar om kvinnors
              roll i fred och säkerhet och de resolutioner som handlar om ämnet
              som kommer efter detta. För en kort tid sedan hade vi en hel debatt
              också om detta i kammaren.
            </seg>
            <seg xml:id="i-9032969994974d12-0">
              En annan positiv sak är att vi bedriver det nordiska samarbetet.
              Även detta har vi haft en debatt om här i kammaren i ett särskilt
              betänkande. Vi nämner hur viktigt det är att vi ska fortsätta
              att arbeta med det östliga partnerskapet. Det är alltså de länder
              som ligger öster om EU och som ligger väldigt nära oss. Där har
              vi ett samarbete som pågår. Det är otroligt aktuellt, särskilt
              om man tittar på det som händer just nu i Moldavien, i Armenien
              och i Ukraina.
            </seg>
            <seg xml:id="i-28584ea0494fe083-0">
              Vi tycker att det är bra att regeringen fortsätter att arbeta
              för att EU ska anta en global strategi och bidrar till ett europeiskt
              fredsinstitut.
            </seg>
            <seg xml:id="i-ab9baad6dd9b116c-0">
              Herr talman! Det är 2 018 087 000 kronor som vi lägger på internationell
              samverkan, och vi har en stor samsyn.
            </seg>
          </u>
          <note type="speaker" xml:id="i-60ab7fff45d866ce-0">
            Anf. 4 FREDRIK MALM (FP):
          </note>
          <u who="unknown" xml:id="i-22872ef95b30b426-0">
            <seg xml:id="i-4c3724c6d94a1ba3-0">
              Herr talman! Jag vill börja med att yrka bifall till utskottets
              förslag i betänkandet och avslag på de motioner som har lagts
              fram på området.
            </seg>
            <seg xml:id="i-93eab6c580560036-0">
              Vad betyder det egentligen att värna Sveriges intressen? Det
              är det som är portalparagrafen för vår utrikespolitik – att vi
              i samverkan med andra länder värnar Sveriges intressen.
            </seg>
            <seg xml:id="i-8ee16ec5470c8536-0">
              Låt oss titta på situationen i Syrien och i Syriens grannländer.
              Syriens grannland i väster är Libanon. I Libanon bor fem miljoner
              människor. Regeringen i Beirut uppskattar nu att en miljon flyktingar
              från Syrien har kommit dit. Om man tittar på den flyktingsituation
              som råder i Syriens grannländer, framför allt i Libanon, kommer
              man snabbt att dra slutsatsen att situationen är ohållbar. Det
              betyder att omvärlden, inte minst Europeiska unionen, kommer att
              behöva göra betydligt mer för att hjälpa de människor som har
              flytt från Syrien.
            </seg>
            <seg xml:id="i-a2aad1452439aa56-0">
              Det finns ungefär 2,3 miljoner flyktingar i UNHCR:s läger runt
              Syrien, alltså i Jordanien, Turkiet, Irak, Libanon och Egypten
              – så många människor är det som lever i dessa läger. Hur många
              av dessa 2,3 miljoner har Europeiska unionens medlemsstater kommit
              överens med UNHCR om att ta emot som kvotflyktingar detta år?
              Det är 1 340 personer. Av 2,3 miljoner registrerade flyktingar
              från Syrien har alltså Europeiska unionens medlemsstater bestämt
              sig för att ta emot 1 340 personer på kvot. Därutöver finns ytterligare
              6 000 personer som Tyskland, Österrike och Frankrike tar emot
              och ger tillfälliga uppehållstillstånd enligt det som UNHCR kallar
              för humanitarian admission.
            </seg>
            <seg xml:id="i-202bd816ee42209a-0">
              Varför tar jag upp detta när det egentligen rent formellt inte
              rör just specifikt det utgiftsområde som vi debatterar? Jo, av
              det enkla skälet att det inte på något sätt kan ligga i Sveriges
              intresse, i Europeiska unionens intresse eller i världens intresse
              att Syrien och Libanon dukar under av detta krig och av dessa
              flyktingströmmar. Det ligger i vårt intresse att detta krig tar
              slut. Det ligger i vårt intresse att de människor som har flytt
              kommer att kunna få hjälp.
            </seg>
            <seg xml:id="i-27417de9fd23e016-0">
              Detta är någonstans också kärnan i Europatanken: Människor i
              de länder som ligger utanför Europeiska unionen österut – Ukraina,
              Moldavien, även Ryssland, Belarus och så vidare – och i de länder
              som ligger söderut i Nordafrika och i Mellanöstern ska få större
              möjligheter. Fler människor ska kunna få framtidstro. När länder,
              när det är möjligt, har uppnått kriterierna för att kunna bli
              medlem i Europeiska unionen ska de också kunna bli det. Nu förhandlar
              vi med Serbien. Kroatien har precis blivit medlem. Man är på gång
              med associationsavtal med flera länder på Balkan. Vi förhandlar
              med Turkiet och så vidare. Denna process är viktig.
            </seg>
            <seg xml:id="i-42c262ca57983a23-0">
              Men vi ser nu, herr talman, att det pågår en dragkamp i Europa.
              Det pågår en dragkamp mellan de länder och de invånare som vill
              vandra den europeiska vägen, som vill bli medlemmar i Europeiska
              unionen och som vill samarbeta mer med Europeiska unionen och
              de krafter som egentligen hellre vill gå i allians med Vladimir
              Putin, Moskva och Ryssland. Det är denna dragkamp som vi ser i
              Kiev, där de människor som vill bli medlemmar i Europeiska unionen
              och som vill ha mer Europasamarbete är de som får stryk av polisen
              med påkar, batonger och sköldar.
            </seg>
            <seg xml:id="i-ffcbf677656fded3-0">
              Vi måste förstå detta när det gäller Europeiska unionen, som
              vi i Sverige ofta klagar på. Många människor inne i Europeiska
              unionen frågar sig: Vad är EU för någonting? Det är väl något
              organ där borta i Bryssel som bara håller på och ställer till
              det. Men vi ska veta att för de människor som är ute i Kiev i
              Ukraina och demonstrerar är Europeiska unionen framtiden för deras
              land. Det är någonting långt mycket djupare.
            </seg>
            <seg xml:id="i-c8e8d3c2f2368364-0">
              I Sverige har vi ofta svårt att förstå krig och konflikter, och
              vi har svårt att förstå en frihetskamp som pågår i andra länder.
              Det är inte särskilt konstigt. I ett land som Sverige som har
              producerat en enda krigsfilm, nämligen Repmånad med Janne Loffe
              Carlsson, kan det vara svårt att förstå det helvete som pågår
              i Syrien. Det ligger väldigt långt från oss. På samma sätt är
              det många i Sverige som, eftersom vi redan är vana vid vårt EU-medlemskap,
              upplever att det där inte längre är så viktigt, medan andra människor
              nästan är beredda att dö för att få ett närmare samarbete med
              Europa.
            </seg>
            <seg xml:id="i-45183cacc0b56276-0">
              Det förpliktar oss på vår kontinent att på ett mer aktivt sätt
              engagera oss för våra grannar. Våra grannar har det ganska tufft
              just nu – uppror i arabstaterna, flyktingar från Syrien, människor
              i öststaterna som har problem med sina regimer och som vill vandra
              åt väst.
            </seg>
            <seg xml:id="i-1859de3ec743088e-0">
              Det är väldigt många människor som sätter en stor tilltro till
              att Europeiska unionen på ett eller annat sätt ska kunna bistå
              dem med hjälp. Så länge medlemsstaterna i EU inte ens kan komma
              överens om att ta emot mer än några tusen kvotflyktingar av en
              flyktinggrupp på totalt 2,3 miljoner kan vi aldrig på något sätt
              infria de förhoppningar som människor har på ett mer engagerat
              EU.
            </seg>
            <seg xml:id="i-b37d86044160445f-0">
              Herr talman! Sverige är med i en rad andra organisationer. Vi
              är medlem i Förenta nationerna, OSSE, Europarådet, Nordiska rådet
              och så vidare. Vi är ett litet land, vi ligger långt norrut, vi
              har inte ens tio miljoner invånare, men vi har ett väldigt utvecklat
              internationellt samarbete med i stort sett alla länder i världen.
              Det är viktigt. Det är ett sätt att värna Sveriges intressen.
              Det är viktigt därför att det är någonting som gör att vårt land,
              som är ett litet land, kan påverka betydligt mer än vad vi annars
              skulle kunna ha gjort.
            </seg>
            <seg xml:id="i-ca776ff603277135-0">
              Den här samverkan råder det en förhållandevis stor samsyn om
              i utrikesutskottet och i landet i stort, vilket är mycket positivt.
              Det gör att de här frågorna kan vi diskutera mer konstruktivt
              och framåtsyftande. I och med att vi nu inte på samma sätt som
              vi var tidigare är fastlåsta i diskussion om huruvida vi ska vara
              med eller inte kan vi i stället diskutera innehållet i sak. Det
              är någonting som vi ser som mycket positivt.
            </seg>
          </u>
          <note xml:id="i-a65776d23f2abbca-0">
            Därmed yrkar jag bifall till förslaget i betänkandet och avslag
            på motionerna.
          </note>
          <note type="speaker" xml:id="i-d3aae612b114c053-0">
            Anf. 5 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-8e95682d1d958b4d-0">
            <seg xml:id="i-fe5361f455806b28-0">
              Herr talman! Jag hade inte alls planerat att debattera Syrienfrågan
              i dag, men Fredrik Malms inlägg gjorde att jag inte kan låta bli.
            </seg>
            <seg xml:id="i-2b8d050471bd3ce6-0">
              Om Fredrik Malm anser att det ligger i Sveriges intresse, och
              det kan jag hålla med om, att bidra med humanitär hjälp i den
              fruktansvärda konflikten i Syrien och i den fruktansvärda situation
              som flyktingarna står inför undrar jag: Hur kommer det sig att
              Fredrik Malm inte driver frågan att vi måste kraftigt öka bidragen
              till närområdet? Det är två miljoner flyktingar där. Vintern nalkas,
              och behoven är stora. Det är filtar och mat som behövs. Mammor
              måste förlösa sina barn i fruktansvärda förhållanden. Är den enda
              lösningen verkligen att vi ska ta emot några tusen till i kvotflyktingar?
              Hur kommer det sig att Fredrik Malm och regeringen inte kan ta
              ett ökat ansvar där?
            </seg>
            <seg xml:id="i-a88bc98ec95b1f1f-0">
              Sverigedemokraterna har föreslagit i sin budget 1 miljard mer
              nästa år och 5,5 miljarder under hela budgetperioden. Vi måste
              göra större insatser här. Varför vill inte regeringen och Fredrik
              Malm driva detta, om det är så viktigt och ligger i Sveriges intresse
              att humanitärt bidra i den akuta situationen för flyktingarna
              i närområdet?
            </seg>
          </u>
          <note type="speaker" xml:id="i-4f4c90c9dd78218d-0">
            Anf. 6 FREDRIK MALM (FP) replik:
          </note>
          <u who="unknown" xml:id="i-22872ef95b30b426-1">
            <seg xml:id="i-7040a65d76f77810-0">
              Herr talman! Vi bidrar ekonomiskt. Europeiska unionen samlat
              är nu uppe i stöd, framför allt på den humanitära sidan, till
              Syrien på ungefär 800 miljoner euro. Alliansregeringen har kommit
              upp i ungefär en halv miljard i stöd till Syrien på olika sätt.
              Bulken i detta stöd består förstås av humanitärt stöd för att
              avlasta grannländerna och för att på olika sätt få förnödenheter
              in till Syrien till människor som är i behov av det.
            </seg>
            <seg xml:id="i-cfdb737a24c60fa8-0">
              Jag vill dock påpeka en viktig sak. När det gäller konflikten
              i Syrien och den hjälp man kan ge människor är det i dag nödvändigtvis
              inte brist på länder som vill ställa upp ekonomiskt. Det är snarare
              ett kapacitetsproblem med att få in hjälpen i landet på grund
              av många checkpoints och en rad olika rebellgrupper och regeringsgrupper
              som ser till att hjälpen inte kommer fram. Det gäller inte bara
              att hjälpa grannländerna ekonomiskt; man måste också ställa upp
              så att vidarebosättningsplatser kan garanteras.
            </seg>
            <seg xml:id="i-5b8c6df48c795942-0">
              Det är ett ganska rejält hyckleri från Sverigedemokraterna, herr
              talman. Vad Sverigedemokraterna säger är att vi måste stödja UNHCR.
              Ja, men om man ska stödja UNHCR betyder det att man också tar
              emot kvotflyktingar. Man kan inte bara stödja UNHCR genom att
              ge lite pengar men strunta i att ta emot kvotflyktingar. Hela
              poängen med FN:s flyktingkommissariat är att garantera vidarebosättningsplatser
              för de mest utsatta flyktingarna. Enligt UNHCR krävs det just
              nu ungefär 700 000 vidarebosättningsplatser.
            </seg>
          </u>
          <note type="speaker" xml:id="i-1182dbde4a70a440-0">
            Anf. 7 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-8e95682d1d958b4d-1">
            <seg xml:id="i-70fc6e056724a735-0">
              Herr talman! Mitt svar på det är att vi inte alls bara föreslår
              en sak. Vi har aldrig ifrågasatt att ta emot kvotflyktingar. Det
              är en väldigt liten del i det stora hela i invandringspolitiken
              i Sverige. Det finns utrymme för det i vår budget också.
            </seg>
            <seg xml:id="i-18b23501516cb1e5-0">
              Jag tycker att det skulle vara rimligt att fler länder tog emot
              kvotflyktingar. Det ifrågasätter jag inte. Det är ett bra system
              som UNHCR och FN har. Det är FN som kan bedöma behovet av vidarebosättning
              för flyktingar som vi ska ta emot. I så fall är det väl snarare
              Alliansen som har snöat in för mycket och bara ser till kvotflyktingar
              och utlovar permanenta uppehållstillstånd i förväg, i stället
              för att kraftigt öka bidraget till UNHCR och hjälpen i närområdet.
            </seg>
            <seg xml:id="i-2fd3767ac4514249-0">
              Fredrik Malm säger en halv miljard. Vad jag har hört är det ungefär
              500–600 miljoner i basstöd till UNHCR och utöver det runt 40 miljoner.
              Det kan ha ökat något den senaste tiden. Det tycker jag inte alls
              möter upp de enorma behov som finns.
            </seg>
            <seg xml:id="i-45d543d0b867853b-0">
              Fredrik Malm pratar om kapacitetsbrist. Men UNHCR skriker efter
              pengar och uppmanar folk att ge en filt eller så i julklapp, för
              behoven är stora. Man har kapacitet att ta emot mer pengar och
              förmedla hjälpen fram till flyktingarna. Men visst finns det fortfarande
              problem med att nå fram med hjälp. UNHCR skriker efter pengar.
              Där tycker jag att vi mycket bättre kan möta upp.
            </seg>
            <seg xml:id="i-8253751f15457633-0">
              Jag skulle vilja ställa en fråga gällande vår reservation. Har
              Sverige och regeringen ens ställt frågan till Ryssland om de kan
              ta eget finansiellt ansvar för ett renare Östersjön och reningsverken?
            </seg>
          </u>
          <note type="speaker" xml:id="i-58faa55edde487bc-0">
            Anf. 8 FREDRIK MALM (FP) replik:
          </note>
          <u who="unknown" xml:id="i-22872ef95b30b426-2">
            <seg xml:id="i-dd3763d3bcc84707-0">
              Herr talman! Det är skillnad mellan Julia Kronlids och vår politik.
              Syftet med Sverigedemokraternas politik är egentligen att ge en
              del ekonomiskt stöd till UNHCR för att de ska hantera problemen
              nära konfliktområdet så att inte så många människor söker sig
              hit. Sanningen är att det inte är det som är kärnan i FN:s flyktingarbete.
              Kärnan i UNHCR:s arbete är dels att hjälpa människor humanitärt
              i närområdet, dels att genom de 25 så kallade programländer som
              man har avtal med se till att de mest utsatta flyktingarna får
              en vidarebosättning.
            </seg>
            <seg xml:id="i-b6fbf319aa51685a-0">
              Situationen när det gäller de länder i Europeiska unionen som
              har förbundit sig att i år ta emot reguljära kvotflyktingar, inte
              bara sådana som får humanitarian admission, en sorts tillfälligt
              inresevisum, är följande. Spanien tar emot 30 personer. Nederländerna
              tar emot 250 personer. Sverige tar emot 400, Luxemburg tar emot
              60, Irland tar emot 90, Ungern tar emot 10 och Finland tar emot
              500. Jag tycker inte att det är rimligt att detta är vad Europeiska
              unionen samlat kan komma fram till att ta emot, när behovet av
              vidarebosättning bland dessa 2,3 miljoner människor sannolikt
              är minst ett antal hundra tusen.
            </seg>
            <seg xml:id="i-01244ef2a42d5e95-0">
              Skillnaden mellan Julia Kronlid och mig är såklart att jag vill
              använda Europeiska unionen som ett verktyg för att trycka på andra
              länder för att vi ska kunna stärka värderingar om att gemensamt
              ställa upp för de här människorna. Julia Kronlids val är att lämna
              Europeiska unionen. Då blir det ännu svårare, och klyftan blir
              avgrundsdjup mellan vad Sverigedemokraterna säger och vad Sverigedemokraterna
              gör.
            </seg>
          </u>
          <note type="speaker" xml:id="i-98087942db21dda7-0">
            Anf. 9 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-d89c04d97bb84ac6-0">
            <seg xml:id="i-9de6198c1074791c-0">
              Herr talman! Efter att ha hört den senaste debatten skulle vi
              kunna tro att det var ett annat betänkande som behandlades än
              just Utgiftsområde 5 Internationell samverkan .
            </seg>
            <seg xml:id="i-27b0913c01005e9f-0">
              Det handlar om Sveriges förhållande till och överenskommelser
              med andra stater och internationella organisationer. Som har sagts
              tidigare, rör det storleksordningen 2 miljarder, och vi är alla
              överens om ramen.
            </seg>
            <seg xml:id="i-1e9605c0ba47b27d-0">
              Det handlar om två myndigheter som finns inom området, ISP och
              Svenska institutet. Där är vi inte riktigt överens. Vi är överens
              om att vi ska finansiera avgifter till de organisationer vi är
              med i. Vi pratar om FN, EU, OSSE, Europarådet, Barentsrådet, Arktiska
              rådet, Nordiska rådet och så vidare. Vi är åtminstone nästan överens,
              herr talman.
            </seg>
            <seg xml:id="i-c2328e1c3bacb99a-0">
              Jag ska också säga att det naturligtvis också handlar om samarbete
              i Östersjöregionen och om att stärka demokrati och hållbar utveckling
              i Sverige och i världen och därmed bygga säkerhet.
            </seg>
            <seg xml:id="i-c743271cadd56b97-0">
              Vi är, som sagt, nästan överens. Miljöpartiets reservation innehåller
              nämligen vällovliga tankar om att vi behöver stärka våra insatser
              på det klimatdiplomatiska området, men det har vi redan gjort,
              herr talman. Om det vore så enkelt att några extra miljoner till
              några ambassadörer skulle lösa världens problem med att komma
              överens i Warszawa skulle jag gärna ställa upp på det.
            </seg>
            <seg xml:id="i-e9b8a8f801a2ccec-0">
              Det handlar dock om något helt annat. Sverige har ett mycket
              aktivt arbete, och vi kan utnyttja de diplomatiska resurser vi
              har på ett mer effektivt sätt för att nå fram och för att stärka
              och hitta lösningar på de utmaningar klimatfrågorna rör.
            </seg>
            <seg xml:id="i-140690a670555e0e-0">
              När det gäller fredsarbetet, som är en viktig del i vårt arbete
              och en viktig del för att bygga hållbar säkerhet för Sverige och
              världen, har vi vårt institut – Sipri. De har nu under ett antal
              år hittat vägar för sitt arbete. Däremot verkar det som att Miljöpartiet
              i sin reservation inte har sett det resultatet utan håller fast
              vid den historiska siffran 5 miljoner, som var den uppmaning Sipri
              fick för att hitta alternativa finansiärer.
            </seg>
            <seg xml:id="i-005255214c2dc5b0-0">
              Men det som Valter Mutt nämnde i sitt tidigare inlägg kan vi
              kanske klara ut en gång för alla. Det är inte de enda resurserna
              man har. Valter Mutt sade att Sipri enbart bedriver projektverksamhet.
              Så är det inte, herr talman. En av de viktiga uppgifterna, som
              vi säkerställer, är att Sipri kan fullfölja sitt långvariga arbete
              med att berätta för världen om hur det ser ut, inte minst på rustningssidan.
            </seg>
            <seg xml:id="i-9a228afda40bd5b1-0">
              Den lilla osäkerhet som också finns när det gäller Folke Bernadotteakademin
              handlar inte om att Miljöpartiet vill öka anslagen dit; de vill
              minska anslagen när det gäller avgifter till våra internationella
              organisationer. Då blir jag naturligtvis nyfiken på vilka. Vilka
              internationella organisationer tycker man har misskött sig? Är
              det Nordiska rådet? Är det Europarådet? Är det OSSE som man tycker
              att vi ensidigt ska dra ned på? Det vore intressant att se.
            </seg>
            <seg xml:id="i-207c7132e6ca6003-0">
              Helt kort, i fråga om den andra reservationen från Sverigedemokraterna,
              är jag förvånad över att just Sverigedemokraterna tycker att vi
              ska minska Sverigefrämjandet, att vi ska minska arbetet med att
              stärka bilden av Sverige i resten av världen genom att dra in
              resurser till Svenska institutet. Det är en spännande kommentar
              i deras reservation.
            </seg>
          </u>
          <note xml:id="i-91d3fc6446ccec16-0">
            För Centerpartiets del vill jag med dessa kommentarer yrka bifall
            till förslaget i utskottets betänkande och avslag på samtliga
            reservationer.
          </note>
          <note type="speaker" xml:id="i-69fae54dfbe9cabf-0">
            Anf. 10 VALTER MUTT (MP) replik:
          </note>
          <u who="valter_mutt_c20a58" xml:id="i-b0b2bcc3e7c483de-1">
            <seg xml:id="i-a37df7badabaa957-0">
              Herr talman! Det låter kanske lite mer dramatiskt än vad det
              egentligen är. Vi har en långtgående samsyn, vilket har sagts
              fler gånger tidigare under debatten. När det gäller klimatdiplomati
              har jag ändå lite svårt att förstå Kerstin Lundgrens bagatellisering
              av Miljöpartiets förslag.
            </seg>
            <seg xml:id="i-e1e28f56f08ce2d4-0">
              I Sverige har vi världsledande klimatforskning, inte minst här
              i Helsingfors med Helsingfors Resilience Centre och Helsingfors
              Environment Institute som kommer med spännande innovativa lösningar
              som väcker uppmärksamhet världen över men som inte har spelat
              in i tillräcklig grad för Sveriges nuvarande regering. Här skulle
              naturligtvis de 10 miljonerna kunna – höll jag på att säga – bli
              en liten tuva som stjälper ett stort lass, fast tvärtom. Det skulle
              kunna ha en visserligen liten effekt – i de stora statsbudgetära
              sammanhangen är 10 miljoner lite – men vi vill pröva det.
            </seg>
            <seg xml:id="i-be483d8cb9317ce6-0">
              När det gäller att Sipri enbart skulle vara hänvisade till projektanslag
              har Kerstin Lundgren rätt. Jag hårdrog det för mycket, men vi
              tycker att det är viktigt att de får ännu mer av de 5 miljoner
              som vi vill återta av besparingarna för att de ska kunna bli mindre
              beroende av projekt. Kerstin får rätt på den punkten.
            </seg>
            <seg xml:id="i-10e6cebc805d44a1-0">
              I fråga om vilka anslag vi vill dra ned är det återigen små korrigeringar
              i det stora sammanhanget. OECD skulle vi till exempel kunna tänka
              oss. Vi tycker nämligen att det Folke Bernadotteakademin gör är
              så viktigt att det kan prioriteras mer. Ungefär så har vi tänkt.
            </seg>
          </u>
          <note type="speaker" xml:id="i-3c18b5be853d5fc8-0">
            Anf. 11 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-d89c04d97bb84ac6-1">
            <seg xml:id="i-8da1716a6cb84e05-0">
              Herr talman! När man lyssnar på Valter Mutt låter det nästan
              som att Sverige inte gör någonting på klimatområdet.
            </seg>
            <seg xml:id="i-f2591e92a1f1397a-0">
              Vi har faktiskt haft en lång rad olika aktiviteter. Sverige stod
              till exempel värd för Helsingfors + 40 för att minnas det första
              globala miljömöte som hölls i FN:s regi. Vi har också spelat in
              i många aktiviteter kopplat till den process som pågår på klimatområdet,
              nu senast inför Warszawamötet.
            </seg>
            <seg xml:id="i-ff92d8316de6ea64-0">
              På utrikesutskottet i dag har vi hört om Sveriges arbete i Arktiska
              rådet och de intressanta insatser Sverige har gjort för att ta
              fram underlag och säkerställa att vi kommer vidare på klimatområdet
              när det gäller kortlivade gaser. Det finns alltså en lång rad
              olika områden där Sverige gör skillnad, och vi har flera mycket
              duktiga klimatambassadörer som verkar.
            </seg>
            <seg xml:id="i-4b6bdb2dcd9694ee-0">
              Den stora utmaningen, herr talman, är inte att få en ny hatt
              på någon person utan att säkerställa att UD använder den klimatmöjlighet
              som finns i hela sitt arbete där ute för att bygga upp just stöd
              för kommande klimatöverenskommelser. Det är det som är viktigt,
              inte att det nödvändigtvis finns fler personer. De personer som
              finns ska ha tydliga uppdrag att arbeta med klimatfrågorna.
            </seg>
            <seg xml:id="i-e4f9382ebee2dc50-0">
              Det är lite intressant att Miljöpartiet hanterar budgeten så
              att de delar ut ett par miljoner, vilket är vällovligt, till Folke
              Bernadotteakademien, men de har inte riktigt klart för sig varifrån
              pengarna ska tas, hur det ska finansieras. Det skulle väl kunna
              vara OECD.
            </seg>
          </u>
          <note type="speaker" xml:id="i-d9acf1388d8f7ef4-0">
            Anf. 12 VALTER MUTT (MP) replik:
          </note>
          <u who="valter_mutt_c20a58" xml:id="i-b0b2bcc3e7c483de-2">
            <seg xml:id="i-4a36e1cbde106093-0">
              Herr talman! Kerstin Lundgren och jag kanske lever i lite olika
              världar. Jag ser mycket få referenser till spännande svenska initiativ
              i den internationella klimatdebatten. Vi har nyligen kunnat se
              de synnerligen begränsade framstegen vid FN:s klimatmöte i Warszawa,
              så nog finns det utrymme för mer klimatdiplomati.
            </seg>
            <seg xml:id="i-1d8a5778e96e5f42-0">
              För att gå tillbaka till den svenska regeringen kan jag nämna
              att Fredrik Reinfeldt i Köpenhamn 2009, när Sverige var ordförandeland
              i EU, lovade att det skulle bli additionella medel, utöver biståndsmedlen,
              till klimatsatsningar i syd. Det löftet har inte uppfyllts. Visst
              finns det saker på den negativa sidan att titta på.
            </seg>
            <seg xml:id="i-617db0f0a1a47f74-0">
              Tyvärr finns det mycket få spännande initiativ trots att vi har
              de världsledande klimatforskarna i Helsingfors med Greenhouse
              Development Rights och så vidare. Utifrån det skulle det kunna
              tas initiativ, men så sker inte från svensk sida. Varför inte
              pröva det? Jag har stor respekt för det kunnande som finns bland
              svenska klimatdiplomater, och jag tror att de skulle kunna göra
              väldigt mycket.
            </seg>
            <seg xml:id="i-df706d4bfdb49b52-0">
              Vad beträffar Arktiska rådet har vi olika syn på det. Vi fick
              vid utrikesutskottet i dag en föredragning av Riksrevisionen,
              och de var ganska kritiska mot regeringen och ansåg att man gör
              för lite och inte ägnar sig åt exempelvis de långsiktiga växthusgaserna
              utan bara de kortsiktiga. Det ges otydliga direktiv till myndigheter.
              Den bild jag fick var att det var fråga om ganska mycket kritik
              och att man från svensk sida hade kunnat göra mycket mer i Arktiska
              rådet. Även där skulle antagligen klimatdiplomater kunna spela
              en positiv roll.
            </seg>
          </u>
          <note type="speaker" xml:id="i-25f3919ae1b1076e-0">
            Anf. 13 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-d89c04d97bb84ac6-2">
            <seg xml:id="i-88f76574a577733c-0">
              Herr talman! Vi har klimatdiplomater. Vi har flera som jobbar
              som klimatdiplomater. De arbetade intensivt inför Warszawamötet,
              och det var alldeles tydligt att Sverige gjorde skillnad i det
              sammanhanget. Inte minst var det tydligt att loss and damages,
              en av de stora knäckfrågorna vid Warszawamötet, fick förhandlas
              fram av bland annat den svenska miljöministern Lena Ek för att
              mötet över huvud taget skulle kunna fortsätta. Det var en del
              av svensk klimatdiplomati. Vi är alla klimatdiplomater när vi
              är ute och för samtal på olika håll. Det viktiga är att säkerställa
              att också UD:s samlade resurser tas till vara.
            </seg>
            <seg xml:id="i-7b2d84a2308ab300-0">
              Vi gör många goda inspel, och det ska vi naturligtvis fortsätta
              med. Men man måste också våga, Valter Mutt. Man måste våga se
              vad som faktiskt sker, inte bara fastna i historiska bilder.
            </seg>
          </u>
          <note type="speaker" xml:id="i-a554831a2a9c5aa2-0">
            Anf. 14 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-8e95682d1d958b4d-2">
            <seg xml:id="i-239db3f7b630ba86-0">
              Herr talman! Kerstin Lundgren nämnde vår anslagsminskning till
              Svenska institutet och därför vill jag förtydliga att vi inte
              på något sätt är emot Sverigefrämjande i andra länder. Vi anser
              att Svenska institutet fortsatt har en viktig roll i att marknadsföra
              Sverige och värna goda relationer med andra länder.
            </seg>
            <seg xml:id="i-82b5c344619d9e63-0">
              När vi tittade lite närmare på vad pengarna går till såg vi att
              de även finansierar verksamheter som kanske inte riktigt bör vara
              skattefinansierade, till exempel att anordna aktiviteter som film-
              och musikfestivaler i andra länder. Det är säkert jättetrevligt
              och fint, men för oss handlar det om att göra prioriteringar.
            </seg>
            <seg xml:id="i-93a61ffca1ffe425-0">
              Vi ser att människor dör på grund av att de inte får plats i
              sjukvården, vi ser bristerna i svensk äldreomsorg, vi ser att
              kvinnor i offentlig sektor fortfarande inte har rätt till heltid
              – ja, då handlar det helt enkelt om prioriteringar och därför
              sätter vi kanske inte den här typen av verksamhet högst på dagordningen,
              även om vi självklart vill främja marknadsföringen av Sverige.
              Det är svaret på den frågan.
            </seg>
            <seg xml:id="i-5e5e06e2785f2340-0">
              Jag skulle vilja ställa en fråga till Kerstin Lundgren, eftersom
              jag inte fick svar av Fredrik Malm. Nu när vi i många år har bidragit
              finansiellt till Rysslands reningsverk undrar jag om regeringen
              ens har försökt att ställa krav på Ryssland för att de själva
              ska ta ett finansiellt ansvar för ett rent Östersjön. Det berör
              ju även Ryssland.
            </seg>
          </u>
          <note type="speaker" xml:id="i-f9e4ef5a7672ddcd-0">
            Anf. 15 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-d89c04d97bb84ac6-3">
            <seg xml:id="i-bc8963c74cec3742-0">
              Herr talman! Jag tycker att det är notabelt att Sverigedemokraterna
              anser att vi ska försvaga bilden av Sverige i utlandet. Just kulturen
              – svensk film, svensk litteratur – har firat stora segrar. Svensk
              musik är en av våra största exportinkomster. Om Sveriges ekonomi
              ska gå bra så att vi klarar äldreomsorgen, skolan, vården och
              pensionerna är det viktigt att vi förmår sälja, och då måste vi
              naturligtvis också sälja bilden av Sverige och på så sätt underlätta
              för exporten. Därför är det en viktig del i att bygga hållbart
              och framgångsrikt – att säkra resurser som behövs för vår välfärd.
              Att dra ned på sådana insatser är lite grann som att ägna sig
              åt att driva Ebberöds bank.
            </seg>
            <seg xml:id="i-2db47eacd55f2966-0">
              Jag ska kort säga något om Ryssland. Vi har ett Östersjösamarbete.
              Reningsverket är den ena saken, och den har vi väl hanterat, men
              vi har också ett rätt stort engagemang för att försöka främja
              demokrati och stötta dem som kämpar på de områdena i vårt östra
              grannland. Det är viktigt att vi har kanaler och stöttar dem.
              Det är viktigt också för vår säkerhet. Sverigedemokraterna behöver
              nog titta lite djupare på det, herr talman, om de ska ge sig in
              i den diskussionen och inte bara stirra sig blinda på reningsverket.
            </seg>
          </u>
          <note type="speaker" xml:id="i-7a6b44f2605278cd-0">
            Anf. 16 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-8e95682d1d958b4d-3">
            <seg xml:id="i-7205e6aafe5992e1-0">
              Herr talman! Jag börjar med frågan om Sverigefrämjande. Eftersom
              Alliansen i debatter med oss ständigt förnekar att det över huvud
              taget finns något som heter svensk kultur eller något annat som
              ska kallas svenskt är det positivt att Kerstin Lundgren nu säger
              att det finns någonting som är svenskt och att vi ska främja det
              i andra länder. Det har jag ingenting emot. Det är vi positiva
              till.
            </seg>
            <seg xml:id="i-9512938076ec8a02-0">
              Det har funnits några projekt som vi har ställt oss kritiska
              till, och där har vi gjort en neddragning. Principiellt är vi
              över lag positiva till att man sprider och främjar bilden av Sverige
              i andra länder. Vi brukar ju påtala att det finns en värdefull
              svensk kultur och värdefulla svenska traditioner som vi ska värna.
              Vi ska också värna den nationella kulturen i andra länder.
            </seg>
            <seg xml:id="i-877aa0f0859ccc0b-0">
              När det gäller frågan om Ryssland kan jag säga att visst, man
              ska se till helheten och ett rent Östersjön. Men nu ger vi år
              efter år ett antal miljoner till Ryssland, och det måste vi kunna
              motivera för svenska skattebetalare. Därför tycker jag att det
              är rimligt att i alla fall göra ett försök att få Ryssland att
              ta det finansiella ansvaret för sin geografiska sida av Östersjön.
              Vi ska gemensamt ta ansvar för ett rent Östersjön.
            </seg>
          </u>
          <note type="speaker" xml:id="i-d80394f20d99519c-0">
            Anf. 17 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-d89c04d97bb84ac6-4">
            <seg xml:id="i-83795350bef61b6a-0">
              Herr talman! Självklart har vi krav på att Ryssland ska ta sitt
              ansvar för Östersjön. Vi har i det här anslaget även demokratistöd,
              vilket är viktigt. Också där har Ryssland ett eget ansvar, men
              precis som i andra delar av vårt grannskap har vi intresse av
              att främja och stötta en demokratisk utveckling, stärka det civila
              samhället och möjligheterna för människor att få frihet. Det ligger
              oss varmt om hjärtat. De möjligheterna ska finnas. Det är alltså
              inte bara en fråga om Östersjön och reningsverk. Man måste se
              djupare än så, herr talman.
            </seg>
            <seg xml:id="i-75d62418c13dfbb8-0">
              Sedan måste jag kommentera Sverigefrämjandet. Sverige är mångfald.
              Sverige är öppenhet för världen. Sverige är solidaritet och frihet.
              Det är den Sverigebilden som är så viktig att främja. Vi ska inte
              främja en bild av slutenhet, rädsla, ensidighet och enfald. Det
              är måhända därför Sverigedemokraterna landar i slutsatsen att
              man måste minska stödet till främjande av Sverigebilden. Man gillar
              helt enkelt inte den Sverigebild som främjas. Där är vi djupt
              oeniga.
            </seg>
          </u>
          <note type="speaker" xml:id="i-6fcb94c72c595c54-0">
            Anf. 18 ROBERT HALEF (KD):
          </note>
          <u who="robert_halef_9ca73c" xml:id="i-ae145a3e4b05a1df-0">
            <seg xml:id="i-cde1c4bc551ace41-0">
              Herr talman! Vi debatterar Sveriges förhållande till överenskommelser
              med andra stater och internationella organisationer. Jag är övertygad
              om att internationell samverkan är viktig för att tillvarata våra
              internationella intressen och de värden som Sverige står för,
              som mänskliga fri- och rättigheter. Genom samarbete med FN, EU,
              OSSE, OECD och andra internationella organ kan vi bidra till att
              främja freden och säkerheten i världen och bidra till en hållbar
              utveckling.
            </seg>
            <seg xml:id="i-3e46d20fa64cabcd-0">
              EU sticker ut i raden av organisationer där Sverige är verksamt.
              EU är helt centralt för svensk utrikes- och säkerhetspolitik.
              Vi bör därför fortsätta att satsa på att göra EU:s gemensamma
              utrikes- och säkerhetspolitik stark på den internationella arenan.
            </seg>
            <seg xml:id="i-a455d2c030a0dc5e-0">
              Lissabonfördraget möjliggjorde bildandet av EU:s utrikestjänst,
              och Sverige ska fortsatt arbeta för att öka samordningen mellan
              kommissionen och utrikestjänsten för att maximera effekten av
              politiken samt verka för ännu mer samstämmighet mellan EU:s utrikespolitikområden.
              Det är några år sedan utrikestjänsten bildades, och den får stegvis
              större betydelse i hanteringen av internationella konflikter.
              Diplomatiska lösningar på världens konflikter är att föredra framför
              militära interventioner. En enad europeisk union har en starkare
              röst i en global värld.
            </seg>
            <seg xml:id="i-bc9820cb2fdccbff-0">
              Att utrikestjänsten i flera fall lyckats få länder som ligger
              i konflikt till förhandlingsbordet är ett positivt tecken på organisationens
              kapacitet, och utrikestjänsten bör fortsatt utvecklas. Tillsammans
              med Finland står Sverige som initiativtagare till ett fredsinstitut
              som man avser att koppla till den nya utrikestjänsten. Detta ska
              ägna sig åt att forska om fredsfrågor utifrån ett EU-perspektiv
              och utgöra ett komplement till Sipri, vars forskning inom fred
              och säkerhet är av världsklass och vars nedrustnings- och icke-spridningsforskning
              används flitigt världen över. Så ska det vara också fortsättningsvis.
              På så vis gynnas en snabbare nedrustningstakt, en minskad spridning
              och en effektivare rustningskontroll. Det är viktiga steg i det
              omfattande arbetet mot en säkrare och fredligare värld.
            </seg>
            <seg xml:id="i-53558e5224bdcb85-0">
              Herr talman! EU växer. I somras blev Kroatien medlem, som andra
              land ur före detta Jugoslavien. Landet har sargats hårt av krig.
              Genom att fördjupa samarbetet med övriga länder på Balkan samt
              fortsätta insatsen med Kfor i Kosovo gör Sverige ett bidrag för
              fred i sitt närområde.
            </seg>
            <seg xml:id="i-0a7c12bf24f4b77e-0">
              Dialogen om samarbetet med det södra och östra grannskapet är
              viktig. Utmaningarna i vårt grannskap är mångfaldiga.
            </seg>
            <seg xml:id="i-791aa6e63b658212-0">
              Österut vacklar demokratiutvecklingen. Vi såg senast i veckan
              demonstrationer i Ukraina som slogs ned våldsamt av polis. Här
              står Europeiska unionen enad och fördömer det övervåld som brukats
              mot demonstranterna.
            </seg>
            <seg xml:id="i-109416bd50a8be3d-0">
              I det södra grannskapet är bristerna i den demokratiska utvecklingen
              påfallande i kölvattnet av de arabiska upproren. Här gäller det
              att Sverige och Europeiska unionen med de medel som står till
              buds påverkar utvecklingen mot demokrati och respekt för mänskliga
              fri- och rättigheter, inte minst religionsfriheten.
            </seg>
            <seg xml:id="i-e4b8434d836edd72-0">
              Dagens utmaningar är mer globala och gränsöverskridande till
              sin karaktär. För att komma till rätta med dem krävs mer internationell
              samverkan, inte mindre. Genom ökad samverkan främjar vi global
              fred och säkerhet. Därigenom bevakar, stärker och utvecklar vi
              också Sveriges säkerhets-, handels- och näringspolitiska intressen.
              Sverige betraktas i många avseenden som ett globalt föregångsland.
              Inte minst gäller detta vår öppenhet och vårt samhällsbygge liksom
              våra insatser för mänskliga fri- och rättigheter och en miljömässigt
              hållbar värld. Sverigebilden står sig stark. Genom ett fördjupat
              och breddat internationellt engagemang kan vi stärka den ytterligare.
            </seg>
            <seg xml:id="i-85aea1d59d903e0e-0">
              Herr talman! I dagsläget går tankarna hos många av oss till dem
              som drabbas av våldet i Syrien. Sverige ska verka för fred även
              i de områden som ter sig avlägsna geografiskt. Sverige har alltid
              stått med fanan högt för att främja världsfreden och har även
              engagerat sig i försoningsarbete. Folke Bernadotteakademins arbete
              rörande FN:s resolution 1325 och de efterföljande resolutionerna
              om kvinnor, fred och säkerhet är oerhört viktigt. Dessa resolutioner
              är och måste fortsätta att vara vägledande för akademins eget,
              UD:s, Sidas och Försvarsmaktens agerande för fred och säkerhet,
              inte minst inom multilaterala krishanteringsinsatser.
            </seg>
            <seg xml:id="i-60848cb730104ee1-0">
              Herr talman! Den parlamentariska kommitté som ska undersöka möjligheten
              till skärpt kontroll av krigsmaterielexport till icke-demokratiska
              stater ska leverera sin utredning nästa år. Kravet på ett demokratikriterium
              för svensk krigsmaterielexport står inskrivet i Kristdemokraternas
              principprogram. Ett demokratikriterium behövs, så att krigsmateriel
              inte hamnar i händerna på stater där grundläggande fri- och rättigheter
              inskränks och kränks.
            </seg>
            <seg xml:id="i-dbdd38f3c73b32cb-0">
              Herr talman! Sverige behöver fler kontaktytor internationellt,
              inte färre. En bred svensk utrikesförvaltning är därför en självklarhet,
              så också ett fortsatt aktivt svenskt deltagande i regionala och
              internationella organisationer. På så vis blir Sveriges bidrag
              till den globala freden och säkerheten och till det globala välståndet
              både omfattande och värdefullt.
            </seg>
            <seg xml:id="i-a318e43a65432ab9-0">
              EU är en politisk allians med mandat att genomföra såväl civila
              som militära krishanteringsinsatser inom ramen för den gemensamma
              säkerhets- och försvarspolitiken. Oavsett om det gäller stärkandet
              av unionens civila snabbinsatsförmåga eller uppgifter som samordnande
              land inom den nordiska stridsgruppen har Sverige ett givet ansvar
              för att genom EU och FN främja global fred och säkerhet. Vårt
              senaste stöd till internationella insatser består av ett transportflygförband
              som ska bistå FN och Organisationen för förbud mot kemiska vapen
              med ett svenskt Herkulesplan för transport av personal och utrustning
              i arbetet med att säkerställa avvecklingen av Syriens kärnvapenprogram.
            </seg>
            <seg xml:id="i-f58f0b86290a8b99-0">
              Herr talman! I en globaliserad värld krävs mer samverkan. Ensam
              är inte stark. Globala skeenden, utmaningar och hot är alla gränsöverskridande.
              De bemöts bäst med globala lösningar, utarbetade gemensamt av
              världens länder. Med vår närvaro kan vi bidra med resurser och
              kompetens. Därför är Sveriges internationella samverkan viktig
              för fred och säkerhet. Med detta, herr talman, yrkar jag bifall
              till förslaget i betänkandet.
            </seg>
          </u>
          <note xml:id="i-1aaf099ff1283897-0">
            Överläggningen var härmed avslutad.
          </note>
          <note xml:id="i-369ccadd1452b72f-0">
            5 § Rättsväsendet
          </note>
          <note type="speaker" xml:id="i-430d595cf1eb99d1-0">
            Anf. 19 MORGAN JOHANSSON (S):
          </note>
          <u who="morgan_johansson_2143dc" xml:id="i-21a622ee45450d3b-0">
            <seg xml:id="i-5978d80e042df6ab-0">
              Herr talman! Det här är justitieutskottets budgetdebatt, och
              vi ska tala om utgiftsområde 4.
            </seg>
            <seg xml:id="i-7647d5e482673575-0">
              Det finns så många vinklar och teman som man skulle kunna föra
              debatten utifrån. Jag skulle kunna tala väldigt länge om utvecklingen
              av den organiserade kriminaliteten, som jag menar är rättsväsendets
              kanske största utmaning i vår tid.
            </seg>
            <seg xml:id="i-08bbeceb2bbb74dc-0">
              Kombinationen av massarbetslöshet – framför allt bland ungdomar
              – och en fast etablerad, organiserad kriminalitet innebär att
              nyrekryteringen till de kriminella gängen bara tenderar att öka.
              Jag skulle kunna tala länge om alla de insatser – både sociala
              och brottsbekämpande – som vi måste göra för att bryta den utvecklingen,
              men som regeringen systematiskt har prioriterat bort.
            </seg>
            <seg xml:id="i-2f0a68718ae6a52f-0">
              Den här regeringen är ju så beskaffad att skattesänkningar får
              gå före allt annat. De har gått före skolan, före välfärden och
              före brottsbekämpande och brottsförebyggande insatser under de
              år som man har suttit vid makten.
            </seg>
            <seg xml:id="i-ca8d37098519fbde-0">
              Vi har fått ett samhälle där klassklyftorna ökar snabbt. Skjutandet
              under senare år mellan gängkriminella i våra storstäder är bara
              ett symtom på ett samhälle som successivt löses upp och går sönder.
              Jag skulle kunna tala länge om det.
            </seg>
            <seg xml:id="i-116918d2b8cea9f1-0">
              Jag skulle kunna tala länge också på ett annat tema, om hur regeringen
              fullständigt har misslyckats i sin styrning av rättsväsendet.
              Man har inte brytt sig om att ge polis och åklagare rätt förutsättningar
              för att lösa brott, trots att man pumpat in miljard efter miljard
              i organisationerna.
            </seg>
            <seg xml:id="i-6126c7ce06127e2c-0">
              Nu minskar andelen uppklarade brott. År 2006 klarades 18 procent
              av de anmälda brotten upp. År 2012 var det 17 procent. Under första
              halvåret 2013 var det 16 procent av andelen anmälda brott som
              klarades upp. I år var det inte bara uppklarandet av andelen anmälda
              brott som minskade, utan det gällde också antalet uppklarade brott.
            </seg>
            <seg xml:id="i-a8b7dd3d93416c13-0">
              Häromåret sade jag att i Moderaternas Sverige verkar det vara
              tryggare att vara inbrottstjuv än att vara sjukskriven. Det gäller
              fortfarande. De sjukskrivna och arbetslösa jagas med blåslampa,
              men ägnar man sig åt bostadsinbrott, då sitter man ganska säkert.
              Det är ungefär 4 procent av bostadsinbrotten som klaras upp.
            </seg>
            <seg xml:id="i-fb30e70d87238d5d-0">
              Till detta ska läggas en polisorganisation som av allt att döma
              inte mår särskilt bra. Det visar ju alla larmrapporter från Polisförbundet
              som vi har kunnat ta del av. Poliser är frustrerade över arbetsklimatet,
              över att intern kritik inte tillåts och över att det är lågt i
              tak i polisorganisationen. Jag skulle kunna tala länge också om
              det, men jag vet vad svaret kommer att bli, nämligen det som numera
              är standardsvaret från regeringen: Det är inte regeringens fel.
              Det är någon annans fel. Justitieministern är snabb att skylla
              på polisledningen. Polisledningen skyller på länsmyndigheterna.
            </seg>
            <seg xml:id="i-aa58f08024a1adcf-0">
              Vi har till och med sett en statsminister som uttalat sig i tv
              och skyllt på domstolarna. Det kvittar väl vilka lagar som stiftas,
              sade Reinfeldt i tv, domstolarna dömer ändå som de vill.
            </seg>
            <seg xml:id="i-dd8e7af1b86474b6-0">
              Man har ibland undrat vilken ideologi som egentligen styr den
              här regeringen. De som har lyssnat på de senaste dagarnas skoldebatt
              har fått svaret. Det är nånannanismen som är den övergripande
              ideologin. Det är någon annans fel, allting. Så fort resultaten
              uteblir: Skyll inte på oss. Det är någon annans fel. Det gäller
              skolan, rättsväsendet och arbetsmarknaden. Om resultaten uteblir
              och utvecklingen går åt fel håll, då är regeringens standardsvar:
              Det är någon annans fel.
            </seg>
            <seg xml:id="i-bc6c60e06eb6bf9a-0">
              Så det finns mycket att tala om. Men jag har i dag valt ett annat
              huvudtema. Jag har valt brottsofferfrågan och risken för att också
              rättssäkerheten blir en klassfråga i framtiden.
            </seg>
            <seg xml:id="i-9e04357bcea8ca2a-0">
              För en tid sedan skrev Stiftelsen Tryggare Sverige på DN Debatt
              om våld mot kvinnor i hemmet, det vill säga de typiska hustrumisshandelsfallen.
              Man har tittat på de 80 000 anmälningar som hade gjorts mellan
              2008 och 2012. I dessa fall är det så gott som alltid en känd
              gärningsman, men det var bara 20 procent som klarades upp. Dessutom
              rör det sig om en fallande siffra. 2008 hade 23 procent av dessa
              fall klarats upp. 2012 var det bara 19 procent. Det var också
              väldigt stora skillnader över landet. I Kronoberg klarade man
              upp nästan dubbelt så hög andel som i Norrbotten.
            </seg>
            <seg xml:id="i-2f318acaa02bc3bf-0">
              Jag tycker att detta är mycket uppseendeväckande. Orsakerna till
              det dåliga resultatet är dels polisernas sätt att arbeta med bemötande,
              förhör och utredningar, dels i mycket stor utsträckning vilket
              stöd och vilken hjälp som man kan få om man drabbas av brott.
            </seg>
            <seg xml:id="i-ee59a941881de5f8-0">
              Det finns ett problem med hur polisen bemöter brottsoffer och
              hur man återkopplar till den som har drabbats av brott. I Sverige
              finns det något som heter Svenskt kvalitetsindex, där man mäter
              kundnöjdhet. Också myndigheter mäts på det sättet, däribland polisverksamheten.
              När man mäter kundnöjdhet hos polisen är det ju inte bovarna som
              har tillfrågats, utan det är de som har utsatts för och anmält
              brott. I dessa mätningar ligger polisen i botten. Det är egentligen
              bara Arbetsförmedlingen bland de statliga myndigheterna som ligger
              sämre till när det gäller kundnöjdhet. Här finns alltså utrymme
              för förbättring.
            </seg>
            <seg xml:id="i-0500450652557e41-0">
              Det gäller i ännu större utsträckning hjälp och stöd till den
              som drabbats av brott. Här gör brottofferjourerna och kvinnojourerna
              ett ovärderligt arbete, och de förtjänar ett starkt samhälleligt
              stöd. Det har också regeringen – åtminstone delvis – insett, så
              man har velat satsa på kvinnojourerna. Emellertid tycks den satsningen
              slå fel. De extra pengar som regeringen vill anslå ska inte gå
              till verksamheterna lokalt utan till riksorganisationerna centralt,
              vilket innebär att pengarna inte kommer de lokala verksamheterna
              till del. Detta har också kvinnojourerna själva varit mycket kritiska
              till.
            </seg>
            <seg xml:id="i-0474e9f5709b078b-0">
              Dessutom glömde ni ju i er budget helt brottsofferjourerna, som
              också gör ett ovärderligt arbete för bland annat våldsutsatta
              kvinnor. De fick inga ökade anslag av regeringen. Detta har vi
              socialdemokrater velat rätta till i vårt budgetförslag. Vi vill
              anslå ytterligare 10 miljoner riktade just till brottsofferjourerna.
              Det skulle i så fall ha inneburit mer än en fördubbling av anslaget
              och ett mycket viktigt tillskott till en verksamhet som kan vara
              helt avgörande för att en människa som har utsatts för brott ska
              orka gå igenom en rättsprocess.
            </seg>
            <seg xml:id="i-d676150fe07a40cb-0">
              Vad ännu värre är, är att det samhälleliga stödet till brottsoffer
              mycket väl kan minska under de kommande åren. En av de viktigaste
              åtgärder som finns för att brottsoffer ska kunna driva sina mål,
              få rätt i domstol och orka hela processen igenom är att man får
              hjälp av ett målsägandebiträde. Vi socialdemokrater menar att
              tillgången till målsägandebiträde ska öka och att han eller hon
              ska kopplas in redan när brottet anmäls.
            </seg>
            <seg xml:id="i-9ff1629a5a39466d-0">
              Men regeringen vill gå i andra riktningen. Regeringen vill dra
              ned på kostnaderna för rättsliga biträden. Det har tillsatts en
              utredning, och av kommittédirektiven framgår att det ska göras
              en översyn av statens utgifter för vissa rättsliga biträden. Utredningen
              syftar till att begränsa tillgången till både offentlig försvarare
              och målsägandebiträde. Regeringen uttalar i sina direktiv att
              målsägandebiträden används för ofta, att de får för mycket betalt
              och att de lägger ned onödigt mycket tid på sina klienter. På
              något annat sätt kan man inte tolka direktiven. Reglerna anses
              vara för generösa.
            </seg>
            <seg xml:id="i-b7352fd14f911d22-0">
              Jag tror inte att det är en bild som de flesta advokater och
              målsägandebiträden känner igen sig i, tvärtom. Om regeringens
              tankar på det här området skulle få genomslag, skulle det vara
              ett hårt slag för alla som utsatts för brott. Det kan vara en
              kvinna som misshandlats av sin man eller en tonårstjej som utsatts
              för sexuella övergrepp. Deras rätt till hjälp och stöd inför och
              under en rättegång riskerar att minska betydligt om regeringen
              får som den vill.
            </seg>
            <seg xml:id="i-7cfb700101fdc353-0">
              Men det är inte bara det. Regeringen ger sig ju inte bara på
              målsägandebiträdena, utan man ger sig också på brottsmålsadvokaterna.
              Också där ska man dra ned, både när det gäller tillgången till
              försvarare och när det gäller deras ersättning. Man vill också
              försvåra byte av offentlig försvarare, något som kan vara helt
              nödvändigt om samarbetet mellan klient och försvarare inte fungerar.
            </seg>
            <seg xml:id="i-45aaea9af8c0a32e-0">
              Hela inriktningen i detta utredningsdirektiv är mycket oroande.
              Och vad tror ni att det ger för signaler till de unga jurister
              som nu utbildar sig på universitet? Vi har redan i dag ett stort
              problem med att alltför få unga jurister väljer att bli humanadvokater
              – brottmålsadvokater och målsägandebiträden. Vi vet att pengar
              inte är allt, men man kan bara konstatera att en bana som affärsjurist
              kan vara mycket mer ekonomiskt fördelaktig än att bli humanadvokat.
            </seg>
            <seg xml:id="i-6d4c9e825628a313-0">
              Vad tror ni att det sänder för signal till juriststudenterna
              när regeringen nu säger att man ska dra ned på det offentliga
              stödet till brottmålsadvokater och målsägandebiträden? Risken
              är ju ganska stor, enligt min uppfattning, att de unga juristerna
              nu drar slutsatsen att det i framtiden kan bli svårt att försörja
              sig som humanadvokat och att man därför kanske i stället väljer
              affärsjuridiken.
            </seg>
            <seg xml:id="i-54a9e2e5045fcfa7-0">
              Herr talman! Vi har några år bakom oss då klassklyftorna har
              ökat kraftigt. Tillträde till arbetsmarknaden har blivit en klassfråga.
              Rätten till bostad har blivit en klassfråga. Rätten till en bra
              skolgång har blivit en klassfråga. Nu ser vi hur också rättssäkerheten
              kan bli en klassfråga. Det motsätter vi socialdemokrater oss.
            </seg>
            <seg xml:id="i-2b99fa455bf0f27b-0">
              Det ska inte bero på din plånbok om du ska kunna få hjälp och
              stöd när du har utsatts för brott. Det ska inte bero på din plånbok
              om du ska kunna få ett professionellt försvar vid en rättegång.
              Landets bästa jurister ska finnas i våra domstolar, tjänande sin
              klient och allmänheten. Och det måste, herr talman, få kosta pengar.
            </seg>
            <seg xml:id="i-8b8526577c975346-0">
              Vi socialdemokrater står naturligtvis bakom alla våra reservationer,
              vårt budgetförslag och vårt särskilda yttrande. För tids vinnande
              yrkar jag bifall bara till reservationerna 18 och 51.
            </seg>
          </u>
          <note xml:id="i-b5cb1aee233fbaba-0">
            I detta anförande instämde Christer Adelsbo, Kerstin Haglö, Arhe
            Hamednaca, Mattias Jonsson och Anna Wallén (alla S).
          </note>
          <note type="speaker" xml:id="i-4781268805d11a5f-0">
            Anf. 20 MARIA FERM (MP):
          </note>
          <u who="maria_ferm_5a996c" xml:id="i-8722e8cf54a36c6f-0">
            <seg xml:id="i-1ea3bc70dd780a26-0">
              Herr talman! I dag debatterar vi budgeten för rättsväsendet,
              utgiftsområde 4. Det handlar om resurser till polisorganisationen,
              domstolar, Kriminalvården med flera. I Miljöpartiets budgetmotion
              föreslår vi satsningar för en ökad effektivisering av polisorganisationen,
              ökad säkerhet för brottsutsatta, att barn ska få egna ombud i
              mål som rör dem, en modernisering av kriminalvården med utbyggd
              häkteskapacitet och ett förstärkt arbete mot hatbrott och diskriminering.
              Alla dessa satsningar bidrar till ett tryggare och säkrare Sverige
              för alla.
            </seg>
            <seg xml:id="i-d1b9b2bc65262419-0">
              Vi har sett hur regeringen de senaste åren bara satsat på kvantitet
              när det gäller polisorganisationen, och inte kvalitet. Anslaget
              för polisorganisationen har vuxit från 15,7 miljarder kronor år
              2006 till 21 miljarder kronor för år 2014. Utgifterna för den
              polisiära verksamheten har alltså ökat med 34 procent på sex år.
              Fler poliser har anställts, men andelen personuppklarade brott
              ökar inte. Att fler poliser inte automagiskt leder till bättre
              kvalitet och att fler brott klaras upp är tydligt. Polisen behöver
              en högskoleutbildning med forskningsmöjligheter, förbättrad handledning
              och andra och bättre metoder för att mäta kvalitet i verksamheten.
            </seg>
            <seg xml:id="i-ded03435890a9748-0">
              Miljöpartiet tror att det behövs fler åtgärder för att förbättra
              polisens möjligheter att göra ett bra arbete. Miljöpartiet ställer
              sig bakom förslagen om effektivisering av polisorganisationen
              som föreslås i betänkandet Polisverksamhet i förändring (SOU 2002:70)
              och menar att dessa skyndsamt måste påbörjas. I polisens arbete
              ska inte ingå att bemanna receptioner, hantera tillstånd för fyrverkerier
              och liknande. Detta skulle medföra att upp till 500 årsarbetsresurser
              frigörs för polisiärt arbete inom polisväsendet.
            </seg>
            <seg xml:id="i-47e84c931caefe18-0">
              De resurser som frigörs genom effektiviseringar, metodutveckling,
              renodling av det polisiära uppdraget och ett arbete för förbättrad
              rehabilitering av dömda bedömer vi kan leda till besparingar om
              300 miljoner kronor per år. Den siffran kommer också från SOU
              2002:70. Dessa resurser överför vi till Kriminalvården för förbättring
              av dess arbete med dömda och till Brottsoffermyndigheten för stöd
              till kommuners arbete med brottsoffer.
            </seg>
            <seg xml:id="i-c8b2cf40110e82a9-0">
              Vi anser att polisens närvaro i människornas vardag behöver utökas.
              Det handlar om att polisen genom ett långsiktigt förtroendebyggande
              lokalt arbete visar för människor att polisen finns där för dem,
              oavsett när brotten anmäls och av vem. Det har visat sig att i
              de delar av landet där det har funnits ett starkt lokalt förankrat
              polisiärt arbete har också brott kunnat utredas enklare och snabbare,
              och tilltron till polisen har ökat.
            </seg>
            <seg xml:id="i-b1d8efeb01faedef-0">
              I miljonprogramsområden upplever såväl brottsoffer som förövare
              och boende oro och otrygghet, samtidigt som de har ett lågt förtroende
              för polisen och dess förmåga att klara upp brott. Enligt Miklos
              rapport är det en återkommande uppfattning hos boende i miljonprogramsområden
              att de poliser som beter sig tveksamt handlar rasistiskt. Av rapporten
              framgår att en fjärdedel av dem som utsatts för brott inte anmäler
              detta och att förtroendet för polisen är särskilt lågt bland unga
              män. Dessa uppgifter visar på en allvarlig förtroendeklyfta mellan
              boende och en av de viktigaste delarna av staten, ordningsmakten.
            </seg>
            <seg xml:id="i-f75dc5d701f6399a-0">
              Om miljonprogramsbor inte känner förtroende för polisen minskar
              sannolikheten för att brott anmäls och att personer ställer upp
              och vittnar, och risken är att tipsen från allmänheten uteblir.
              Det leder också till en minskad upplevelse av trygghet och en
              förstärkt känsla av att vara lämnad utanför.
            </seg>
            <seg xml:id="i-5f7badbd7c547b88-0">
              En annan del av detta är framväxten av ett polishat. Det sprids
              nidbilder av poliser på ett sätt som ytterligare förstärker känslan
              av otrygghet och utsatthet. Detta riskerar i sin tur att på ett
              oacceptabelt sätt öka motsättningar och locka olika individer
              till upplopp. För att förbättra kommunikationen och förståelsen
              mellan polis och ungdomar har bland annat Polisförbundet och Fryshuset
              ett gemensamt dialogprojekt. I Göteborg finns också ett projekt
              för att förbättra dialogen mellan ungdomar och uniformsyrken som
              heter Människan bakom uniformen. Miljöpartiet vill avsätta resurser
              för att se till att liknande dialogprojekt kan skapas i hela landet.
            </seg>
            <seg xml:id="i-a28b41d63608cf17-0">
              Arbetet mot diskriminering måste prioriteras högre inom rättsväsendet.
              Höstens avslöjande om ett register över romer som funnits hos
              Skånepolisen har varit ytterligare en faktor som bidragit till
              att sänka förtroendet för polisen. För att kunna återuppbygga
              förtroendet för polisen hos inte minst Sveriges romska befolkning
              är det viktigt att polisen erkänner att det finns problem med
              diskriminering. Det betyder inte att alla poliser ska misstänkliggöras
              utan att polisen är en del av samhället och därför genomsyras
              av samma diskriminering och fördomsfullhet som existerar i resten
              av samhället. Den insikten är viktig för att man ska kunna göra
              någonting åt det.
            </seg>
            <seg xml:id="i-7a036bef2a781603-0">
              Vi vet att människor behandlas olika beroende på hudfärg, etnicitet,
              religion och så vidare. I Brottsförebyggande rådets rapport Diskriminering
              i rättsprocessen från 2008 konstaterades att diskriminering var
              utbredd på alla nivåer inom rättsväsendet. Därför måste vi ha
              ett kontinuerligt arbete mot diskriminering med utbildningssatsningar
              för alla rättsväsendets aktörer.
            </seg>
            <seg xml:id="i-115446baf9f47fe4-0">
              En annan fråga där vi ser ett behov av förbättring är frågan
              om handledning för polisen. Polisyrket är mycket komplext, och
              Sveriges poliser har en varierande och stressande arbetssituation.
              De kan hamna i våldsamma situationer och möter offer för brott
              och olyckor. I en aktuell avhandling från Umeå universitet beskriver
              Susann Backteman Erlanson hur poliser i Sverige riskerar utbrändhet
              och inte har tillräckliga verktyg för att hantera upplevelserna
              i arbetet. Hon skriver:
            </seg>
            <seg xml:id="i-1eb3a3bc80be93ca-0">
              I intervjustudien uttryckte poliserna att de efter en traumatisk
              händelse använde strategier för att hantera detta baserat på egen
              kunskap, samt med hjälp av olika åtgärder och stödsystem inom
              polismyndigheten. När kunskap, stödsystem och åtgärder var otillräckliga
              kände sig poliserna otrygga, de svåra situationerna blev en börda
              som återkom vid andra liknande situationer.
            </seg>
            <seg xml:id="i-21167f726aedba0b-0">
              Risken är stor för psykisk ohälsa eller cynism inom polisen om
              det inte finns system för att hantera traumatiska upplevelser
              och den stress som förekommer inom polisyrket. Vi behöver satsa
              på ökad handledning.
            </seg>
            <seg xml:id="i-c5188b1bc1eba21c-0">
              Frågan om förtroendet för polisen, etikfrågor och handledning
              hänger ihop och är viktiga. Allmänhetens förtroende för polisen
              är generellt sett högt, men förtroendet är en färskvara och ser
              olika ut i olika delar av landet.
            </seg>
            <seg xml:id="i-0ff92867d8e1c1ae-0">
              Det är viktigt att frågor om handledning prioriteras inom organisationen,
              särskilt i samband med den omorganisation som nu sker inom polisverksamheten.
              Därför satsar Miljöpartiet 10 miljoner kronor årligen på detta.
            </seg>
            <seg xml:id="i-581291d5b398a200-0">
              Vi anser att det behövs en särskild utredningsmyndighet för de
              fall då en polis eller åklagare misstänks för brott. Tyvärr finns
              en bild av att poliser håller varandra om ryggen och att poliser
              som begår brott aldrig döms.
            </seg>
            <seg xml:id="i-cd70cd3a82ec1628-0">
              Sveriges advokatsamfund och Justitiekanslern med flera anser
              att allmänhetens förtroende för rättsväsendet väger tyngre än
              de nackdelar som kan tänkas uppstå med en fristående myndighet.
              Medborgarnas förtroende för rättsväsendet är stommen för rättsstaten,
              och Sverige bör införa en fristående myndighet som utreder polis
              och åklagare vid brottsmisstanke.
            </seg>
            <seg xml:id="i-e7a82ceedeb24e8e-0">
              Nu när polisorganisationen alltså omorganiseras så att 21 polismyndigheter
              blir till en tror vi att det är läge att satsa på modernt it-stöd
              för polisen. De system som finns i dag fungerar dåligt. Larmrapporter
              kommer om att polisen till exempel inte kan ta upp anmälningar
              i garage på grund av dålig täckning.
            </seg>
            <seg xml:id="i-fcf04bba3d704846-0">
              Vi avsätter därför 50 miljoner kronor årligen de kommande åren
              på att förbättra it-stödet. I detta ingår utbildning om korrekt
              personuppgiftshantering, vilket vi tror är nödvändigt bland annat
              efter avslöjanden om olagliga register och brister vad gäller
              till exempel gallring.
            </seg>
            <seg xml:id="i-b2d6e448aa92e249-0">
              Vi anser också att en integritetsskyddsmyndighet bör inrättas.
              I dagsläget finns det ingen myndighet eller minister som har ett
              helhetsansvar för integritetsfrågorna, och de faller mellan stolarna.
              Detta är problematiskt, inte minst eftersom allt fler integritetskränkande
              lagar antas och eftersom den personliga integriteten ständigt
              nedprioriteras.
            </seg>
            <seg xml:id="i-68acc1375f4cc1a1-0">
              Det är oroande hur lagstiftarens syn på den personliga integriteten
              har förändrats sedan den 11 september 2001. I en annan aktuell
              avhandling från Umeå universitet konstaterar Markus Naarttijärvi
              detta: Genom ny lagstiftning tillåts inhämtning av sådan kommunikation
              i bland annat Säkerhetspolisens underrättelseverksamhet i syfte
              att förhindra och förebygga framtida allvarlig brottslighet.
            </seg>
            <seg xml:id="i-028fc8337f5a912d-0">
              Detta innebär i princip att tidigare gällande krav på konkreta
              brottsmisstankar mot en specifik person för sådana åtgärder har
              övergetts, säger Naarttijärvi.
            </seg>
            <seg xml:id="i-0a5fa406689ee005-0">
              Vi budgeterar 75 miljoner kronor för inrättandet av en integritetsskyddsmyndighet.
            </seg>
            <seg xml:id="i-887854aa6aa8c712-0">
              Herr talman! Den som utför utredningar i mål om vårdnad, boende
              och umgänge ska ta reda på barnets inställning och redovisa den
              för rätten. Enligt föräldrabalken har barn också rätt att komma
              till tals.
            </seg>
            <seg xml:id="i-f1af505af3e151e7-0">
              Barnombudsmannens undersökningar visar att lagstiftningen inte
              har fått önskad effekt. Mer än 20 år efter att den trädde i kraft
              finns uppgifter om att barn bara har fått komma till tals i drygt
              hälften av utredningarna som rör vårdnad, boende och umgänge.
              Miljöpartiet anser att barn ska ha rätt till ett offentligt biträde
              i dessa mål för att säkerställa att barnet kommer till tals och
              att barnets intressen tas till vara.
            </seg>
            <seg xml:id="i-607502b9c63ba5f1-0">
              Kraven på kriminalvården att såväl vårda och behandla som att
              förebygga återfall i brott är och ska vara höga. Samtidigt ska
              kriminalvården tillsammans med kommuner, landsting och andra aktörer
              arbeta för att villkorligt frigivna och de som avslutar vård hos
              kriminalvården i övrigt ges en utslussning till samhället som
              leder till egen laglig försörjning genom studier eller arbete,
              bostad och ordnad fritid.
            </seg>
            <seg xml:id="i-c2c41e9bcb6a1910-0">
              En viktig aktivitet är att upprätta utslussningsplaner med ett
              reellt innehåll för frihetsberövade. Tyvärr har myndigheten brustit
              i detta. Vi anser därför att samtliga som dömts till en frihetsberövande
              påföljd ska få en utslussningsplan från kriminalvården som visar
              hur den dömde ska få egen försörjning genom arbete eller studier,
              hur bostad ska ordnas och hur det sociala livet ska kunna fungera.
            </seg>
            <seg xml:id="i-dbfd0e3d29b00553-0">
              Åklagarmyndighetens, Rikspolisstyrelsens och polismyndigheternas
              arbete för att bekämpa miljö- och djurskyddsbrott har under en
              längre tid fungerat mindre väl. För få brott upptäcks, uppklaringsgraden
              har varit låg, preskriptionsgraden hög och antalet fällda mycket
              lågt. Miljöpartiet konstaterar att en förstärkning behövs även
              där.
            </seg>
            <seg xml:id="i-3f39dd97a65151bb-0">
              Vi föreslår också i vår budget en förstärkning med sju stycken
              miljöåklagare för att Riksenheten för miljö- och arbetsmiljömål
              ska fungera bättre och inte vara en flaskhals. Dessutom behövs
              en förstärkning eftersom behovet av internationellt samarbete
              ökar.
            </seg>
            <seg xml:id="i-adbdefc7c9a5c6b2-0">
              Herr talman! Vi behöver en helt annan myndighetsstyrning, där
              det inte är pinnjakt utan kvalitet som värderas högt. Effektivitet
              ska mätas, men det är viktigt att ta fram relevanta indikatorer
              för måluppfyllelse och kvalitet som även handlar om hur bra bemötande
              medborgare fått, hur högt förtroendet för polisen är och hur tillgänglig
              polisen är.
            </seg>
            <seg xml:id="i-96d6621d54641a2b-0">
              Det vi behöver är också en annan samhällsutveckling. Grogrunden
              för kriminalitet handlar om underliggande samhällsproblem som
              fattigdom, missbruk, arbetslöshet och psykisk ohälsa. Vi behöver
              arbeta både brottsförebyggande och brottsbekämpande. Polisen kan
              göra mycket, men för att förbättra tryggheten i samhället krävs
              långsiktiga förebyggande åtgärder.
            </seg>
            <seg xml:id="i-ddf01265d045a425-0">
              Jag står självfallet bakom alla Miljöpartiets reservationer,
              men för att vinna tid yrkar jag endast bifall till reservationerna
              5, 9, 18 och 52.
            </seg>
            <seg xml:id="i-736ffdbaa09cfbc0-0">
              (Applåder)
            </seg>
          </u>
          <note type="speaker" xml:id="i-82b36cc79ca295a8-0">
            Anf. 21 RICHARD JOMSHOF (SD):
          </note>
          <u who="richard_jomshof_d1023a" xml:id="i-d3d4e3b7cf6e5434-0">
            <seg xml:id="i-cb32aec298082f7c-0">
              Herr talman! Medierna rapporterade den 4 november om en 45-årig
              man som dömts till endast två års fängelse trots att han gjort
              sig skyldig till ofredande, grovt sexuellt övergrepp mot barn,
              grovt utnyttjande av barn för sexuell posering, försök till grovt
              utnyttjande av barn för sexuell posering, sexuellt ofredande och
              barnpornografibrott.
            </seg>
            <seg xml:id="i-b653357d0dd4079f-0">
              Jag tog upp det här med justitieministern en gång för bara ett
              par veckor sedan. Jag kan inte påstå att jag fick något speciellt
              bra svar. Oavsett vilket är det ett oroväckande lågt straff. Jag
              tycker att det är ett löjeväckande lågt straff, och det väcker
              minst sagt känslor.
            </seg>
            <seg xml:id="i-94dbf7730f1ea5f1-0">
              Jag menar att mycket hade varit annorlunda om regeringen hade
              valt att lyssna på Sverigedemokraterna i den här frågan. Det räcker
              nämligen inte att höja maxstraffen, vilket vissa tycks tro. Det
              behövs naturligtvis även höjda minimistraff för grova vålds- och
              sexualbrott, inte minst för att tvinga domstolarna att helt enkelt
              döma hårdare och utdöma längre fängelsestraff så att vi kommer
              bort från att man hela tiden dömer i den lägre delen av straffskalan.
            </seg>
            <seg xml:id="i-ca410daa11ba14e0-0">
              Det är också viktigt att kontinuerligt arbeta för att förbättra
              metoderna för att skydda barn från sexuell exploatering.
            </seg>
            <seg xml:id="i-dbfb4c886c3d827b-0">
              Inom ramen för polisen i Storbritannien inrättades 2006 myndigheten
              Child Exploitation and Online Protection Centre, CEOP. Myndigheten
              arbetar med att förebygga och beivra sexualbrott mot barn som
              begås på internet – precis det som förekom i fallet med den 45-årige
              mannen som jag inledde med. Jag vet inte om ni minns, men det
              var bland annat en 13-årig flicka som i samband med detta tog
              sitt liv. Hon hade varit utsatt för den här mannens verksamhet
              på internet.
            </seg>
            <seg xml:id="i-cb9f421bfe2eeeb8-0">
              Vid CEOP finns experter från olika sektorer och poliser med erfarenhet
              av just den här sortens utredningar. Sedan starten har det resulterat
              i drygt 1 000 gripanden. Fler än 250 sexualförbrytarnätverk har
              brutits upp. Fler än 600 barn och ungdomar bedöms ha räddats från
              att utsättas för sexualbrott.
            </seg>
            <seg xml:id="i-150bf981138bebf6-0">
              I likhet med svenska Ecpat anser vi att regeringen snarast borde
              utreda möjligheten att inrätta en svensk motsvarighet till CEOP.
            </seg>
            <seg xml:id="i-fc06d6a7cbc132aa-0">
              I Storbritannien har man bland annat en så kallad larmknapp på
              internet, vilket jag har tagit upp tidigare. Där har sajter som
              till exempel Facebook och MSN infört en sådan larmknapp, som är
              direkt kopplad till polisen och till CEOP.
            </seg>
            <seg xml:id="i-545abec271eda87c-0">
              Det visar sig att tröskeln för barn och unga att larma genom
              att trycka på den här larmknappen när de utsätts för någonting
              är betydligt lägre än för att ta upp telefonen och ringa till
              larmcentralen.
            </seg>
            <seg xml:id="i-ba0bd4eeed97ca03-0">
              Ett liknande system skulle snabbt kunna införas i Sverige. Även
              här menar vi att regeringen snarast bör tillsätta en utredning
              för att undersöka om man kan införa något liknande i Sverige.
              Det tycker vi att man borde kunna göra.
            </seg>
            <seg xml:id="i-7aadd60026146c40-0">
              Herr talman! Den svenska polisen är en samhällsbärande yrkesgrupp.
              Den upprätthåller lag och ordning och skyddar medborgarna. Den
              är en viktig del av det fundament som utgör vårt rättssamhälle.
            </seg>
            <seg xml:id="i-d0a12173750f59e3-0">
              Efter att ha genomgått yrkesutbildningen får man som polis räkna
              med en förhållandevis låg lön, obekväm arbetstid och att mycket
              ofta utstå våldsamma och hotfulla situationer.
            </seg>
            <seg xml:id="i-0ae482ed6d561663-0">
              De poliser jag har träffat har dock trots detta varit väldigt
              stolta över att vara poliser. De har uppvisat yrkesstolthet och
              många gånger också väldigt hög kompetens. Polis är för många fortfarande
              ett drömyrke. Fram till nyligen krävdes det också ganska mycket
              för att bli polis. Att man har haft en förhållandevis hög tröskel
              in har ändå garanterat en grundläggande kvalitet som jag menar
              är viktig för att upprätthålla en professionell kår som allmänheten
              kan sätta sin tilltro till.
            </seg>
            <seg xml:id="i-cb65044669d64040-0">
              Tyvärr verkar man i övriga partier ha en helt annan syn på detta
              med kvalitet. Man har sänkt trösklarna. Det är inte längre objektiva
              kvalifikationer som gäller, utan det är viktigare att man har
              ett visst kön eller en viss etnisk bakgrund.
            </seg>
            <seg xml:id="i-96b923ccd8f660e0-0">
              Vi menar dock att det är fel sätt att se på detta. Vi menar att
              det ska vara högsta nivå och höga fysiska krav, och de som når
              upp till dessa krav, oavsett kön eller bakgrund – sådant spelar
              väl ingen roll – kan också bli poliser. Det är det som ska vara
              avgörande.
            </seg>
            <seg xml:id="i-4a0a22f373b03301-0">
              Positiv särbehandling är inget annat är diskriminering. Att påstå
              något annat är direkt löjeväckande.
            </seg>
            <seg xml:id="i-d60aa6d0e6787eeb-0">
              Föregående talare tog upp flera viktiga saker men särskilt en
              som jag vill ta upp här, nämligen polisens arbetsuppgifter. Det
              är tyvärr så att vi alltmer sällan ser poliser utomhus. Polisen
              får utföra en hel rad uppgifter som man skulle kunna överlåta
              på andra anställda. Det handlar till exempel om tillståndsgivning
              för fyrverkerier, tillståndsgivning för cirkustält, inspektioner
              av farliga istappar och omhändertagande av hittegods. Det är oerhört
              beklagligt om utbildade poliser som borde vara ute och synas och
              bekämpa brott i stället tvingas utföra den här sortens uppgifter.
              Men det verkar finnas en växande samsyn i den här frågan om att
              poliser ska jobba som just poliser.
            </seg>
            <seg xml:id="i-9042c46e56d3faab-0">
              Herr talman! Vi försökte nyligen få till stånd en debatt om det
              ökande antalet skjutningar, vilket vi inte fick. Det beklagar
              jag. Därför tänker jag ägna lite tid åt detta här.
            </seg>
            <seg xml:id="i-c494b06c6d9778e9-0">
              Senast i går var det en skjutning i Kista, tror jag, där man
              bland annat sköt rakt in i en hamburgerrestaurang. Detta visar
              att vi har ett oerhört stort problem. Rikspolisstyrelsen har kallat
              situationen för akut när man under en längre tid har tittat på
              skjutningarna, som tycks tillta i kommun efter kommun, förort
              efter förort.
            </seg>
            <seg xml:id="i-720fd7c9b46d1c28-0">
              Vi förordar, precis i linje med Rikspolisstyrelsen, att minimistraffet
              för grovt vapenbrott ska höjas. Jag vet inte om det finns samsyn
              i den här frågan. Vi har åtminstone fått nej när vi lagt fram
              förslaget. Jag beklagar det.
            </seg>
            <seg xml:id="i-a1f48a65d70af9ef-0">
              När vi föreslår detta har regeringen i stället valt att diskutera
              vapenamnestier. Vi fick ju en vapenamnesti våren 2013. Vi påpekade
              vid ett par tillfällen att den skulle vara ganska verkningslös.
              Det visade sig också att så var det.
            </seg>
            <seg xml:id="i-2a7fafd2e8748ea5-0">
              BRÅ meddelade i augusti att 46 har förlorat livet i totalt 214
              skjutningar under perioden augusti 2012–augusti 2013. Enligt Sven
              Alhbin, chef för länskriminalen i Västra Götaland, är det en situation
              vad det gäller mord som vi aldrig har haft. Sedan dess har skjutningarna
              fortsatt i en rad kommuner i landet: Malmö, Göteborg, Helsingfors
              och många mindre kommuner. Bara i Malmö har man tydligen haft
              100 skjutningar det senaste året. Det är helt sanslöst!
            </seg>
            <seg xml:id="i-93189f7487da8ae8-0">
              Vi behöver inte vapenamnestier. Det är inte den här sortens vapen
              vi kommer åt då. Vi behöver något helt annat. Vi behöver ta itu
              med den här sortens människor på ett helt annat sätt än i dag.
              Inte minst behöver vi ett gränsskydd som säkerställer att vi inte
              får in vapen. De flesta vapen som används i sådana här skjutningar
              och som kriminella grupper har är insmugglade vapen.
            </seg>
            <seg xml:id="i-8e976111dbf07ed8-0">
              Jag nämnde att vi måste höja minimistraffen, naturligtvis, men
              vi måste också på allvar vidta åtgärder mot den organiserade brottsligheten.
              Vi har lagt fram en rad förslag på området. Till exempel vill
              vi inrätta en nationell paraplyorganisation mot organiserad brottslighet
              – vi kallar det för ett svenskt FBI.
            </seg>
            <seg xml:id="i-4f07e668ed214ce3-0">
              Vi menar att det ska vara olagligt såväl att vara medlem i en
              kriminell organisation som att vara en del av den kriminella organisationens
              verksamhet. Vi menar att Rikskriminalpolisen ska få sekretessbrytande
              befogenheter att samla den övergripande myndighetsinformationen
              om medlemmar i kriminella nätverk. Vi menar att polisen ska få
              långtgående befogenheter att använda telefonavlyssning, buggning
              och kameraövervakning mot den som kan betecknas som medlem i ett
              kriminellt nätverk.
            </seg>
            <seg xml:id="i-dcf925897419e43d-0">
              Det är en riktigt allvarlig situation vi har, och det verkar
              inte som om man har situationen under kontroll.
            </seg>
            <seg xml:id="i-93b0689ce3789c21-0">
              Herr talman! I betänkandet stöder jag även Miljöpartiets motionsyrkande
              om att åtgärda bristen på statistik () kring händelser vid eller
              mot Migrationsverkets boenden.
            </seg>
            <seg xml:id="i-efa8c05613ad8705-0">
              Jag anser precis som Maria Ferm att det är angeläget att vi politiker
              får tillgång till den statistik som krävs för att kunna bilda
              oss en uppfattning om hur brottsliga fenomen ser ut, inte minst
              när det gäller händelser vid eller mot Migrationsverkets boenden.
              Visar det sig att det begås många allvarliga brott vid eller mot
              dessa asylboenden kanske vi också ska ifrågasätta hur boendena
              är utformade.
            </seg>
            <seg xml:id="i-d45297517862f5a0-0">
              Det finns tyvärr många indicier, inte minst i medierna, som visar
              att en sådan kartläggning vore behövlig. Jag tänker ta några exempel.
            </seg>
            <seg xml:id="i-b1230d4ab8882f97-0">
              Den här listan kan göras lång, till och med väldigt lång. Det
              räcker med att söka på internet för att kunna ta del av en rad
              liknande händelser. Det finns också händelser som är riktade mot
              asylboenden. Det finns några stycken.
            </seg>
            <seg xml:id="i-f168cc16a2e17713-0">
              Det är som sagt viktigt att vi kartlägger de brott som begås
              mot och i anslutning till de svenska asylboendena, men jag tror
              inte att den sortens kartläggning visar den bild som Maria Ferm
              och Miljöpartiet tror. Det är faktiskt ganska troligt att de flesta
              och hemskaste brotten i anslutning till asylboenden begås av de
              asylsökande själva.
            </seg>
            <seg xml:id="i-c433af551f0a861a-0">
              Jag har en rad reservationer. Jag tänker nöja mig med att yrka
              bifall till några stycken: 1, 2, 17, 33, 45, 57, 63 och 64.
            </seg>
          </u>
          <note type="speaker" xml:id="i-438f8961bf375aa3-0">
            Anf. 22 LENA OLSSON (V):
          </note>
          <u who="lena_olsson_fc0610" next="cont" xml:id="i-e13a8d96ac7fee96-0">
            <seg xml:id="i-db15961899ce3c55-0">
              Herr talman! I denna debatt behandlar vi utgiftsområde 4, rättsväsendet.
              Vi i Vänsterpartiet står förstås bakom alla våra reservationer,
              men för tids vinnande yrkar jag bifall endast till reservationerna
              13, 18 och 55.
            </seg>
            <seg xml:id="i-9094b8c44ae32b45-0">
              Jag vill inledningsvis säga att jag instämmer i mycket av det
              som lades fram av Morgan Johansson, Socialdemokraterna, och även
              det som Maria Ferm anförde i sitt inlägg.
            </seg>
            <seg xml:id="i-8969b0e462832e37-0">
              Jag instämmer i att vi har fått ett samhälle med ökade klyftor
              där man ger sig på fattiga människor. Sjukskrivningarna ökar och
              a-kassan sänks. Detta skapar naturligtvis stora ekonomiska och
              sociala klyftor. Det är också så, enligt all expertis och forskning,
              att kriminalitet gror och ökar i dessa sammanhang.
            </seg>
            <seg xml:id="i-2c2244f71e7b9089-0">
              Herr talman! Några enkla lösningar eller en quick fix med höjda
              anslag när det gäller att lösa grov organiserad brottslighet,
              som vi ser i dagsläget, eller att tro att polisen kommer att lösa
              många fler brott fungerar inte. Som vi från Vänsterpartiet befarade
              blev effektiviteten inte bra. Man kan lugnt påstå att den har
              väntat på sig.
            </seg>
            <seg xml:id="i-3ee8c6d892707a9b-0">
              Vi menar att vi till stora delar har bra poliser – det vill jag
              noga poängtera. Däremot kan man fundera på – det har även andra
              gjort – hur organisationen styrs. Jag har alltför många gånger
              träffat poliser ute i verksamheten som ifrågasätter exempelvis
              att de har alltför många chefer. Det är känsligt att ta upp problem
              och att kritisera en ledning. Detta måste det bli ändring på.
              Vi måste få ett polisväsen som klarar upp fler brott än i dag
              och få till stånd en verksamhet som jobbar på de tider när brott
              faktiskt begås. Det har nyhetsrapporteringarna den senaste veckan
              bevisat.
            </seg>
            <seg xml:id="i-c6acb5e21110bd08-0">
              Efter många års tjatande från bland annat oss i oppositionen
              kom det ett förslag om att omorganisera polisen till en myndighet.
              Det är bra. Men vi ska inte ta det som något slags försäkring
              om att allt därmed kommer att bli bra. Mycket jobb kommer att
              behöva göras utöver detta.
            </seg>
            <seg xml:id="i-0e1cac87d8953c5e-0">
              Polisen ska lagföra brott. Man har också ett ansvar för förebyggande
              åtgärder. Men vi tycker inte att man kan övervältra hur mycket
              ansvar som helst på polisen i denna fråga. Här måste naturligtvis
              hela politiken gå in och ta sitt ansvar.
            </seg>
            <seg xml:id="i-e7b5ee1984e96db5-0">
              Vi kan konstatera att det bekanta utanförskapet, som denna alliansregering
              gick till val på 2006, till dags dato har resulterat i ett ännu
              större utanförskap. Här menar Vänsterpartiet det som vi skriver
              i vårt budgetförslag. Vi vill exempelvis att fler kommer i arbete.
              Vi vill satsa på skola, på vård, på omsorg, på att bygga bostäder
              etcetera i motsats till regeringens ensidiga skattesänkarpolitik,
              privatiseringar, avreglering av välfärdssektorn, hårdare tag och
              mycket mer övervakning. Vi vill göra investeringar i det långa
              perspektivet. Det skulle leda till mindre kriminalitet och ett
              samhälle mer byggt på omtanke, medmänsklighet och solidaritet
              i stället för girighet.
            </seg>
            <seg xml:id="i-d5a77f409bdb85da-0">
              I vårt budgetförslag har vi totalt 80 miljoner mindre i ramen
              än regeringen – då ska vi säga att den ramen är totalt drygt 40
              miljarder. Vår minskning ligger i huvudsak på vårt förslag om
              en villkorad halvtidsfrigivning av förstagångsdömda. Här vill
              jag återigen, som jag har gjort i många år, återkomma med att
              det inte är stora problem att räkna ut att det frigör pengar inom
              Kriminalvården som vi sedan ger tillbaka. Det kan man säga i stället
              för att gå ut i en massa artiklar och helt enkelt anklaga oss
              för att vi tar si och så mycket av Kriminalvården.
            </seg>
            <seg xml:id="i-9b4f66ea3427cd06-0">
              På årsbasis skulle det här ge 580 miljoner kronor. Räknar vi
              på halvår inför 2014 blir det 290. Vi vill då att Kriminalvården
              behåller 100 miljoner kronor för att förbättra bland annat utbildning
              och återanpassningsverksamhet inom Kriminalvården. Det kan också
              handla om personalförstärkningar. Då tänker jag framför allt på
              häktesverksamheten.
            </seg>
            <seg xml:id="i-d7c071f481a1fd18-0">
              50 miljoner ska gå till en försöksverksamhet för förbättrad samverkan
              kring de intagna vid frigivningen och underlätta en anpassning
              till ett liv utanför kriminaliteten. Vi från Vänsterpartiet avvisar
              att Kriminalvården ska betala för polisens ordningshållning vid
              idrottsarrangemang. De pengarna kan ni ta från något annat ställe.
            </seg>
            <seg xml:id="i-998f1d093fb2fa02-0">
              Vi menar att brottsanklagelser mot polis och åklagare ska utredas
              av en helt fristående myndighet. Därför minskar vi polisanslaget
              med 10 miljoner, när det gäller det som redan görs i dag inom
              polisen, som ska gå till denna nya myndighet. Att den är helt
              fristående är viktigt för att medborgarna ska känna sig trygga
              med att dessa yrkesgrupper inte håller varandra om ryggen. Vi
              har stöd av Polisförbundet i frågan. Jag vill också framföra att
              jag till dags dato inte har stött på en polis som tycker något
              annat än vi i denna fråga.
            </seg>
            <seg xml:id="i-cf654bdae924f873-0">
              Säpo har fått utökade ramar under många år. Vi föreslår en minskning
              av detta anslag med 10 miljoner. Vi har under många år önskat
              en större insyn i fråga om hur man använder sina resurser. Vi
              bedömer att Säpo har möjligheter att effektivisera, som många
              gånger nämns i andra sammanhang, på andra områden.
            </seg>
            <seg xml:id="i-546ebfe63aa69097-0">
              Vi ökar anslaget till Sveriges domstolar med 10 miljoner kronor,
              detta för att nämndemän ska kunna fullgöra sitt uppdrag på bästa
              sätt, med en obligatorisk introduktionsutbildning om vad uppdraget
              innebär. I det sammanhanget vill jag tillägga att Vänsterpartiet
              inte vill göra de neddragningar på nämndemän som de två senaste
              utredningarna föreslår.
            </seg>
            <seg xml:id="i-d3f303b8d4611d21-0">
              Vi vill främja brottsoffers rättigheter, intressen och behov.
              Vi anslår 5 miljoner kronor mer än regeringen till Brottsoffermyndigheten.
              Dessa medel får myndigheten dela ut till brottsofferjourer efter
              ansökan. Ökade möjligheter för brottsofferjourer är viktigt för
              att brottsdrabbade ska få hjälp och stöd i en situation som är
              kritisk för dem. Och vi vet att brottsofferjourerna har ekonomiska
              problem i dagsläget.
            </seg>
            <seg xml:id="i-c7c6593549e57e5d-0">
              Vänsterpartiet vill också öka förutsättningarna för ett bra lokalt
              brottsförebyggande arbete och därmed bland annat förebygga rekrytering
              av unga till kriminella nätverk och organisationer. Vi föreslår
              därför en ökning av anslaget med 10 miljoner. Vi anser att det
              är av stor vikt att prioritera denna fråga. Vi ska jobba mycket
              med att förhindra rekrytering till kriminella gäng. Vi vet att
              det kostar samhället mångmiljardbelopp att unga bara anser sig
              ha en plats och får bekräftelse i dessa sammanhang. Därför måste
              vi sätta stopp för detta och använda pengar för att förebygga
              i stället. Vi har föreslagit åtgärder, och vi kommer att återkomma
              med åtgärder i denna fråga i motioner som behandlas under 2014.
            </seg>
            <seg xml:id="i-4f235ea39f2475b7-0">
              Vi anslår medel till en fångombudsman som ska bevaka och ta till
              vara människors rättigheter när de är frihetsberövade. Vi anser
              att det borde finnas en kontinuerlig tillsyn över människor som
              är frihetsberövade. Det är inte rimligt, som det är i dag, att
              enbart förlita sig på JO, eftersom dess resurser inte räcker till
              för alla dessa stora och små frågor.
            </seg>
            <seg xml:id="i-d111005fa248c6ff-0">
              Integritetsfrågorna är viktiga för Vänsterpartiet. Vi anser att
              de förlorar mark. Vi menar att vi måste värna integriteten på
              ett bättre sätt. Redan i dag ska man i samband med ett lagstiftningsförslag
              ställa frågan: Vad innebär just detta lagstiftningsärende, och
              vilka ingrepp gör vi i människors privatliv? Står de i proportion
              till hur stor nyttan är av det intrång som görs? Vi menar också
              att all ny teknik inte bara är av godo utan även kan användas
              till att skada andra.
            </seg>
            <seg xml:id="i-9e795765a420aa3a-0">
              Detta är bara några exempel på varför vi bör inrätta en integritetsskyddsmyndighet.
              För detta ändamål avsätter vi 20 miljoner kronor.
            </seg>
            <seg xml:id="i-503e4415966a5454-0">
              Herr talman! Vad gäller reservationerna har flera redan berört
              frågan om en ny högskolebaserad polisutbildning. Maria Ferm tog
              upp frågan. Jag går inte närmare in på den frågan, men det är
              en angelägen fråga. Vi har ännu inte fått något förslag att ta
              ställning till.
            </seg>
            <seg xml:id="i-626128459d368dd7-0">
              Jag vill säga något om vår reservation nr 55, som handlar om
              arbetsmiljörelaterade brott. Regeringen har nedmonterat arbetsmiljötillsynen
              samtidigt som arbetsmarknadens villkor har försämrats och antalet
              olyckor ökat. Detta har nyligen debatterats i en aktuell debatt
              här i riksdagen. Där utlovades att alla ska ha en säker och bra
              arbetsmiljö. Först och främst vill vi från vänsterhåll se en upprustning
              av den nedmonterade arbetsmiljötillsynen, vilket vi kan konstatera
              inte kommer att ske med denna regering. Men något skulle ni kunna
              göra här i dag om ni nu tycker, som er arbetsmarknadsminister
              gjorde under den debatten, att om det finns misstankar om att
              brott har begåtts på en arbetsplats ska de utredas på ett adekvat
              sätt. Därför behöver poliser ha specialkompetens. Kompetensen
              på området är eftersatt, och därför bör ni åtminstone se till
              att denna specialkompetens inrättas så att misstänkta brott på
              arbetsplatser kan klaras upp.
            </seg>
            <seg xml:id="i-6efbbf22fb67435f-0">
              Herr talman! Jag skulle ha sagt några ord om vår reservation
              nr 13 om tillgänglig polis i hela landet. Jag hoppar över den
              frågan i dag eftersom frågan utreds just nu, men för vår del är
              det viktigt att det finns en jämn fördelning av poliser även på
              landsbygden.
            </seg>
          </u>
          <note xml:id="i-2d36b7b1dec4e2a1-0">
            Ajournering
          </note>
          <note xml:id="i-38db971b523d1701-0">
            Kammaren beslutade kl. 13.51 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="lena_olsson_fc0610" prev="cont" xml:id="i-1a7b73fdf9670bbb-0">
            <seg xml:id="i-ce36a90b63b5adaa-0">
              Återupptagna förhandlingar
            </seg>
            <seg xml:id="i-21b9896172592422-0">
              En fråga ska vara av övergripande allmänpolitiskt slag eller
              avse ett ämne som faller inom statsrådets ansvarsområde och rör
              dennes tjänsteutövning. Statsrådet Erik Ullenhag besvarar såväl
              allmänpolitiska frågor som frågor inom sitt eget ansvarsområde.
              Frågor till övriga statsråd förutsätts beröra deras ansvarsområden
              inom regeringen.
            </seg>
            <seg xml:id="i-9f71d658594bfac6-0">
              Skattesänkningar och satsningar på skolan
            </seg>
          </u>
          <note xml:id="i-9c73b58ce0721d5e-0">
            Förhandlingarna återupptogs kl. 14.00.
          </note>
          <note xml:id="i-bbfc3f7d779cd533-0">
            6 § Frågestund
          </note>
          <note xml:id="i-0622533337c9f070-0">
            Anf. 23 FÖRSTE VICE TALMANNEN:
          </note>
          <note xml:id="i-013ec29d010afa2c-0">
            Jag vill hälsa statsråden välkomna. Frågor besvaras i dag av
            statsrådet Erik Ullenhag, landsbygdsminister Eskil Erlandsson,
            statsrådet Peter Norman, statsrådet Hillevi Engström och arbetsmarknadsminister
            Elisabeth Svantesson.
          </note>
          <note type="speaker" xml:id="i-d5baad878b23932a-0">
            Anf. 24 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-1ef5fb4bf81823ee-0">
            <seg xml:id="i-99b37a4ed7bc0502-0">
              Fru talman! Min fråga är riktad till statsrådet Ullenhag.
            </seg>
            <seg xml:id="i-facfd44ba13a8dfa-0">
              I dag behandlar riksdagen regeringens förslag om huruvida skattesänkningen
              för framför allt höginkomsttagare ska genomföras eller ej. Samtidigt
              fick vi i tisdags en färsk rapport från OECD, den så kallade PISA-rapporten,
              som visar att svenska elevers kunskapsutveckling just nu är sämst
              i hela OECD-området.
            </seg>
            <seg xml:id="i-6a31cfe45688ccb8-0">
              Detta är naturligtvis oroväckande, särskilt när man ser att det
              är i gamla svenska paradgrenar som till exempel läsförmågan som
              vi tappar mest.
            </seg>
            <seg xml:id="i-842425e8f73a59fe-0">
              Min fråga till statsrådet Ullenhag är därför: Varför är regeringen
              så angelägen om att rösta igenom ytterligare en skattesänkning
              för lånade pengar samtidigt som det är helt uppenbart att det
              finns stora utmaningar i den svenska skolan som akut behöver adresseras?
            </seg>
          </u>
          <note type="speaker" xml:id="i-205b191fe5748d67-0">
            Anf. 25 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-3">
            <seg xml:id="i-25949fdae5052f51-0">
              Fru talman! Tack till frågeställaren! Låt mig börja med att säga
              att vi tror att det är viktigt att ha ett skattesystem som ser
              till att det lönar sig att arbeta och att utbilda sig. Låt mig
              också börja med att säga att det när det gäller skolans framtid
              är en lite för viktig fråga för att man ska kunna göra den här
              typen av väldigt enkla matematiska övningar som Ibrahim Baylan
              gör.
            </seg>
            <seg xml:id="i-6c108e0877b4afc0-0">
              Beskedet som kom i och med PISA-rapporten häromdagen är djupt
              allvarligt. Det är allvarligt för Sverige, det är allvarligt för
              de elever som drabbas och det är allvarligt för vår framtid. Vi
              har haft sjunkande skolresultat i Sverige i 20 års tid. Det är
              också förklaringen till att denna regering i grunden lägger om
              skolpolitiken. Nu vet Ibrahim Baylan det, och det kanske är därför
              som han pratar om en skattesänkning i stället för om sitt eget
              ansvar för skolpolitiken.
            </seg>
            <seg xml:id="i-891fe3d5717ba934-0">
              De vars prestationer mättes i PISA-undersökningen har inte sett
              den förändring av skolan som vi nu genomför med ny skollag, nytt
              betygssystem, nya läroplaner och satsningar på läraryrket. Allt
              detta har ju skett senare.
            </seg>
            <seg xml:id="i-309a91e62db47a30-0">
              Jag tänker inte smita undan ansvar, Ibrahim Baylan, men gör inte
              skoldebatten så enkel som det låter när du säger att en skattesänkning
              som är viktig för Sverige skulle lösa hela skolans problem.
            </seg>
          </u>
          <note type="speaker" xml:id="i-366e5c0f38c35425-0">
            Anf. 26 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-1ef5fb4bf81823ee-1">
            <seg xml:id="i-6fee1bc3baedda1e-0">
              Fru talman! Politik är att välja. Politik är att prioritera.
              Nu lyssnar jag till statsrådet Ullenhag som kör partilinjen och
              säger att den sittande regeringen inte har något ansvar för utvecklingen
              i skolan i dag. Man ska komma ihåg att de elever vars prestationer
              mättes i den här undersökningen gick i årskurs två när den här
              regeringen tog över 2006.
            </seg>
            <seg xml:id="i-fc9a1a4e63f25dd4-0">
              Socialdemokraterna har valt att prioritera skolan i vårt budgetalternativ.
              Vi vill att skolan ska stärkas i grunden. Vi avsätter därför 4,6
              miljarder mer per år än regeringen, och vi vill att de pengarna
              framför allt ska gå till att anställa fler lärare så att vi kan
              möjliggöra mindre klasser i den svenska grundskolan.
            </seg>
            <seg xml:id="i-c9657f3b93dcdb6c-0">
              Med den här mycket oroande utvecklingen som PISA-rapporten visar
              är vi än mer övertygade om att det är rätt att prioritera investeringar
              i svenska elevers skolgång framför skattesänkningar.
            </seg>
            <seg xml:id="i-b89ab2c5dbb0daf2-0">
              I regeringens höstbudget som riksdagen nu behandlar har det avsatts
              20 gånger mer resurser till skattesänkningar än till skolan. Även
              om statsrådet Ullenhag menar att de här två sakerna inte hänger
              ihop vet vi att det är två sidor av samma mynt. Därför måste jag
              återigen fråga: Är regeringen beredd att backa gällande någon
              av de skattesänkningar som man nu vill genomföra, till förmån
              för investeringar i svenska elevers skolgång nu när vi har fått
              facit på hur det går i skolan?
            </seg>
          </u>
          <note type="speaker" xml:id="i-7f8949b571fcab23-0">
            Anf. 27 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-4">
            <seg xml:id="i-62a46fc141327766-0">
              Fru talman! Tack, Ibrahim Baylan! Skillnaden mellan regeringens
              och Socialdemokraternas skattepolitik är att vi har en idé med
              vad vi gör. Vi tror att det ska löna sig att arbeta. Vi tror att
              om fler har ett jobb att gå till är det fler som betalar skatt,
              och då får vi mer resurser till skolan.
            </seg>
            <seg xml:id="i-6be5302b2e48eff2-0">
              Jag förstår att Ibrahim Baylan ställer frågan: Borde ni inte
              backa om skattepolitiken? Det är så Socialdemokraternas skattepolitik
              har sett ut nu i ett antal år. Ni var emot första jobbskatteavdraget,
              och sedan ändrade ni er. Ni var emot andra jobbskattavdraget,
              och sedan ändrade ni er. Ni var emot tredje jobbskatteavdraget,
              och sedan ändrade ni er. Ni var emot fjärde jobbskatteavdraget,
              och sedan ändrade ni er. Nu har vi en ny socialdemokrati denna
              höst, för nu är ni emot jobbskatteavdraget, men ni berättar redan
              innan det genomförs att ni kommer att vara för det när det har
              genomförts.
            </seg>
            <seg xml:id="i-732c33da34cade51-0">
              Det här är ett grundläggande problem med Socialdemokraternas
              hela ekonomiska politik. De satsningar ni pratar om, Ibrahim Baylan,
              försvinner den 1 januari när ni inte längre vågar stå upp för
              att ni är emot att det ska löna sig att arbeta. Självklart tar
              vi ansvar för skolpolitiken. Självklart utesluter inte jag eller
              regeringen att vi behöver ytterligare satsningar på skolan. Men
              ska man klara satsningarna på skolan, Ibrahim Baylan, behöver
              man ha en lite mer trovärdig ekonomisk politik än vad Socialdemokraterna
              för närvarande presenterar.
            </seg>
            <seg xml:id="i-9d9912c5550b0787-0">
              Brist på tillgänglighet som diskriminering
            </seg>
          </u>
          <note type="speaker" xml:id="i-aa40a83fcd4786d3-0">
            Anf. 28 AGNETA LUTTROPP (MP):
          </note>
          <u who="agneta_luttropp_d343aa" xml:id="i-a7ac79b7c1a05f94-0">
            <seg xml:id="i-069fd482f1858e5e-0">
              Fru talman! Min fråga är till arbetsmarknadsministern.
            </seg>
            <seg xml:id="i-b7e65f0fdd23859e-0">
              För ett och ett halvt år sedan, i juni förra året, fattade riksdagen
              ett beslut om att göra brist på tillgänglighet till en diskrimineringsfråga.
              Det beslut som också togs var att det inte finns någon anledning
              att ytterligare fördröja den här lagregleringen på området, eftersom
              man uppfattade att det fanns tillräckligt mycket underlag. Man
              tyckte att regeringen snart kunde komma tillbaka med ett lagförslag
              på området.
            </seg>
            <seg xml:id="i-59527b918dcf2189-0">
              Sedan dess har handikapprörelsen väntat och väntat och hoppats
              och hoppats. Men vad är det egentligen som har hänt under den
              här tiden? När kommer förslaget?
            </seg>
          </u>
          <note type="speaker" xml:id="i-534e506179f23b60-0">
            Anf. 29 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-5">
            <seg xml:id="i-5a17ea0fed367692-0">
              Fru talman! Det är jag som har ansvaret för lagstiftningen i
              denna fråga, och alltså är det jag som ska svara. En del av mina
              frågor ligger nämligen i arbetsmarknadsutskottet.
            </seg>
            <seg xml:id="i-f24d756b3658fa81-0">
              Bakgrunden är en mycket viktig fråga som frågeställaren lyfter
              fram, det vill säga hur vi ser till att komma framåt när det gäller
              att göra samhället mer tillgängligt. Om man förenklar den svenska
              lagstiftningen lite grann kan man säga att vi har en lagstiftning
              på plats för att samhället ska vara tillgängligt. Vi ska inte
              utestänga personer som är rullstolsburna. Vi ska inte utestänga
              personer som har funktionsnedsättningar. Men om jag drabbas av
              att jag inte kommer in på restaurangen eller att jag inte kan
              ta ett jobb på grund av bristande tillgänglighet har jag som individ
              ingen möjlighet att driva frågan vidare. Det är det som är bakgrunden
              till idén om bristande tillgänglighet som diskriminering.
            </seg>
            <seg xml:id="i-bcac07d53bc5543b-0">
              Vi har efter riksdagens beslut återkommit till riksdagen från
              regeringens sida. I budgetpropositionen står det att vi kommer
              att återkomma till riksdagen med ett lagförslag när det gäller
              bristande tillgänglighet som diskriminering.
            </seg>
            <seg xml:id="i-a9e3cd62f964dc74-0">
              Min utgångspunkt är att det innebär att vi ska återkomma under
              riksdagsåret. Det vi skriver i budgetpropositionen levererar vi.
              Det vore ett väldigt steg framåt med denna lagstiftning, för då
              får vi ett genombrott för principen att detta ytterst handlar
              om mänskliga rättigheter för personer med funktionsnedsättningar.
            </seg>
          </u>
          <note type="speaker" xml:id="i-69cd85e558898889-0">
            Anf. 30 AGNETA LUTTROPP (MP):
          </note>
          <u who="agneta_luttropp_d343aa" xml:id="i-a7ac79b7c1a05f94-1">
            <seg xml:id="i-54976004735114a6-0">
              Fru talman! Vårt problem är att det beslut som togs säger att
              ytterligare beredningar inte behövs och att det inte finns någon
              anledning att ytterligare vänta med ett lagförslag. Jag tycker
              att det här är ett sätt att förhala det hela. Man skriver i budgetpropositionen,
              som ministern så riktigt nämner, att ett sådant förslag måste
              stå i samklang med god hushållning i offentlig sektor och beakta
              förutsättningarna för näringslivets utveckling.
            </seg>
            <seg xml:id="i-a592e23e750574c3-0">
              För mig handlar det här om ekonomi eller demokrati. Det här är
              i grund och botten en demokratifråga. Den ekonom som har tittat
              på det här, Dan Andersson, säger snarare att samhället tjänar
              på att ge den här tillgängligheten.
            </seg>
            <seg xml:id="i-9ea7f4e116acec7b-0">
              Återigen undrar jag: När kommer lagförslaget?
            </seg>
          </u>
          <note type="speaker" xml:id="i-537d69dcf454f0d5-0">
            Anf. 31 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-6">
            <seg xml:id="i-f4c7e7dc6e24ccf8-0">
              Fru talman! Jag ger samma svar som nyss. Det kommer under riksdagsåret.
              Det är vad det innebär när vi skriver in det i budgetpropositionen.
              Vi har inte tillsatt nya utredningar; vi håller på att bereda
              ett lagförslag.
            </seg>
            <seg xml:id="i-b4260346ba023fd0-0">
              Sedan ska man ha lite respekt för att vid den här typen av lagändringar,
              och när vi dessutom inför en ny princip i svensk lagstiftning
              om att man kan driva det här som enskild individ och på det viset
              få upprättelse och driva på för att samhället ska bli mer tillgängligt,
              gäller det att lagstiftningen håller och är väl genomarbetad.
              Vi kommer alltså att återkomma under riksdagsåret.
            </seg>
            <seg xml:id="i-c26cc60c1a98f0c7-0">
              När det gäller frågan om skrivningarna i statsbudgeten påminner
              jag frågeställaren om att ungefär likadana skrivningar ligger
              bakom det riksdagsbeslut som är beställningen till regeringen,
              det vill säga att man även i riksdagsbeslutet och utskottsbehandlingen
              säger att vi ska göra en samhällsekonomisk bedömning. Det behöver
              vi göra när det gäller all lagstiftning.
            </seg>
            <seg xml:id="i-427739900cbacc9e-0">
              Jag har läst Dan Anderssons utredning för handikapprörelsen.
              Andra ekonomer har sagt det motsatta. Mitt och regeringens ansvar
              är att ta hänsyn till synpunkter från olika remissinstanser, men
              vi återkommer under riksdagsåret.
            </seg>
            <seg xml:id="i-b5b90ba0fdb42a20-0">
              Hälsobiståndet till kvinnor och barn
            </seg>
          </u>
          <note type="speaker" xml:id="i-40ff08d16d3ba7d1-0">
            Anf. 32 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_63309b" xml:id="i-ed820c76bd89283a-0">
            <seg xml:id="i-aa12312465565f30-0">
              Fru talman! Min fråga går till biståndsminister Hillevi Engström.
            </seg>
            <seg xml:id="i-adad9653ac84ac12-0">
              Vi lever i en alltmer globaliserad värld, och vi ser allt fler
              demokratiska stater växa fram. Här har vårt svenska bistånd en
              stor betydelse. I demokratiseringsprocessen ser vi att kvinnors
              delaktighet spelar stor roll.
            </seg>
            <seg xml:id="i-bd773c816faa97f2-0">
              I veckan fick vi en positiv rapport från Sida som beskriver våra
              lyckade satsningar, framför allt när det gäller kvinnor och kvinnors
              hälsa.
            </seg>
            <seg xml:id="i-0ebb0d94d523824c-0">
              Kan biståndsministern berätta lite mer om biståndsbarometern
              som Sida presenterade?
            </seg>
          </u>
          <note type="speaker" xml:id="i-4fccb167ae724527-0">
            Anf. 33 Statsrådet HILLEVI ENGSTRÖM (M):
          </note>
          <u who="unknown" xml:id="i-22872ef95b30b426-7">
            <seg xml:id="i-ce4665945da38ede-0">
              Fru talman! Världen blir allt friskare. Ändå dör 1 000 kvinnor
              i världen varenda dag under graviditet och förlossning. Därför
              har Sverige satsat mycket på just hälsobistånd. Vi lägger mer
              än 4 miljarder kronor på detta varje år, och vi fokuserar på att
              minska mödradödlighet och spädbarnsdödlighet.
            </seg>
            <seg xml:id="i-7a46a5de462a1b1a-0">
              Vi kan se att detta ger stort resultat. Till exempel har svenskt
              bistånd bidragit till att utbilda många barnmorskor i fattiga
              länder så att kvinnor kan föda säkert.
            </seg>
            <seg xml:id="i-b16164150099857c-0">
              Det är helt oacceptabelt att det fortfarande dör 1 000 kvinnor
              dagligen även om vi har lyckats halvera mödra- och barnadödligheten.
              Vi har mycket kvar att göra, men det går åt rätt håll.
            </seg>
          </u>
          <note type="speaker" xml:id="i-e2ffbe2c4595baa6-0">
            Anf. 34 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_63309b" xml:id="i-ed820c76bd89283a-1">
            <seg xml:id="i-f8827632e8f18829-0">
              Fru talman! Jag tackar biståndsministern för svaret. Sverige
              åtnjuter högt förtroende när det gäller frågor som rör kvinnor
              och kvinnors hälsa, och det är ett prioriterat område i millenniemålen
              post 2015.
            </seg>
            <seg xml:id="i-8e1a000be08cf2ac-0">
              Kan biståndsministern berätta lite mer om våra satsningar på
              just kvinnor och kvinnors hälsa på detta område?
            </seg>
          </u>
          <note type="speaker" xml:id="i-1ed37c0af350a75d-0">
            Anf. 35 Statsrådet HILLEVI ENGSTRÖM (M):
          </note>
          <u who="unknown" xml:id="i-22872ef95b30b426-8">
            <seg xml:id="i-63fa726e00d29333-0">
              Fru talman! Sverige har en stark profil när det gäller kvinnor
              och jämställdhet. Inte minst gäller det inriktningen på kvinnors
              sexuella och reproduktiva hälsa och rättigheter.
            </seg>
            <seg xml:id="i-42aea820f6bb6907-0">
              Jag lyfter alltid fram dessa frågor i olika sammanhang, till
              exempel tillgång till preventivmedel och tillgång till säkra och
              lagliga aborter.
            </seg>
            <seg xml:id="i-bbaa0b552a078b88-0">
              Tyvärr ser vi en allvarlig utveckling i världen, inte minst inom
              vissa länder i EU, där det riskerar att bli en tillbakagång. Då
              är det viktigt att vi står upp för vår svenska värdering att aldrig
              rucka på principen att sätta kvinnors och barns hälsa i första
              rummet. Här är sexuella och reproduktiva rättigheter viktiga och
              något jag driver så mycket jag kan.
            </seg>
            <seg xml:id="i-c5112fe1adc9a116-0">
              Skolresultaten och invandringen
            </seg>
          </u>
          <note type="speaker" xml:id="i-42eba26b9728457d-0">
            Anf. 36 CARINA HERRSTEDT (SD):
          </note>
          <u who="carina_herrstedt_94fbfa" xml:id="i-e64d1f0fb4e3078d-0">
            <seg xml:id="i-e759b6c66b94c232-0">
              Fru talman! Min fråga går till statsrådet Ullenhag.
            </seg>
            <seg xml:id="i-1addb723aa937c6a-0">
              Vi är många som har reagerat med bestörtning på den PISA-rapport
              som har presenterats. Vår skola som var av världsklass kan nu
              jämföras med Chiles och Mexikos.
            </seg>
            <seg xml:id="i-b7975ec3102260d8-0">
              Jag menar att vi har svikit eleverna. De kommer att få svårt
              att inhämta dessa kunskaper, vilket kommer att få konsekvenser
              i framtiden vad gäller både ekonomi och arbetsmarknad. Klyftorna
              mellan låg- och högpresterande och mellan inrikes och utrikes
              födda har blivit allt större.
            </seg>
            <seg xml:id="i-4d8e43b1958be09d-0">
              Oavsett vem som har gjort de flesta och största felen vad gäller
              skolan vill jag fråga statsrådet Ullenhag om de integrationspolitiska
              aspekterna i rapporten.
            </seg>
            <seg xml:id="i-6724761082380d3a-0">
              Fallande skolresultat verkar vara kopplade till segregation och
              ökade klassklyftor. Över tid finns det ett statistiskt samband
              mellan den höga invandringen och provresultaten i den meningen
              att integrationen inte verkar ha fungerat, och det har spelat
              stor roll.
            </seg>
            <seg xml:id="i-492cc64900dcb17a-0">
              Ser statsrådet Ullenhag detta som ett tecken på en misslyckad
              integrationspolitik? Hur tänker han agera i frågan?
            </seg>
          </u>
          <note type="speaker" xml:id="i-e90213e631d0bc92-0">
            Anf. 37 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-9">
            <seg xml:id="i-0ba0d910f7bb428d-0">
              Fru talman! När det gäller PISA-undersökningen är en delförklaring
              att relativt många utrikes födda har kommit in i svensk skola.
              Vi vet att en nyanländ elev i tolvårsåldern har svårare att nå
              godkända betyg medan en elev som kommer före sju års ålder har
              ungefär samma förutsättningar som den som är född i Sverige. Här
              uteblir alltså effekten av invandringen.
            </seg>
            <seg xml:id="i-80c9ffe054b1919a-0">
              Det är bakgrunden till att regeringen under senare år har fokuserat
              på hur vi ska möta nyanlända elever i skolan. En av de saker vi
              genomför nästa år är att alla nyanlända elever får tre timmar
              extra svenska i veckan. Vi har varit lite naiva i att inte använda
              tiden som pedagogiskt instrument.
            </seg>
            <seg xml:id="i-16896650f092ab93-0">
              Vi ska dock akta oss för enkla förklaringsmodeller. Som jag sade
              är detta en liten del av förklaringen till de sjunkande skolresultaten.
              Det finns rader av andra förklaringar.
            </seg>
            <seg xml:id="i-b4e21c885617da10-0">
              Ska vi vara ärliga har ingen just nu hela förklaringen eller
              en mirakellösning. Det enda vi vet är att vi måste fortsätta fokusera
              på skolan.
            </seg>
          </u>
          <note type="speaker" xml:id="i-993647b75e47e566-0">
            Anf. 38 CARINA HERRSTEDT (SD):
          </note>
          <u who="carina_herrstedt_94fbfa" xml:id="i-e64d1f0fb4e3078d-1">
            <seg xml:id="i-d85d48a30689ae2b-0">
              Fru talman! Jag tackar statsrådet Ullenhag för svaret. Givetvis
              har statsrådet rätt i att det inte är den enda orsaken, men det
              är en bidragande orsak.
            </seg>
            <seg xml:id="i-005e8bf5148095d8-0">
              En annan orsak är de socioekonomiska förhållandena, men även
              om vi skalar bort dem kvarstår den stora skillnaden för dem med
              utländsk härkomst. Jag anser att det är ett integrationsproblem
              och ett misslyckande.
            </seg>
            <seg xml:id="i-bd6a03f04f18f3a8-0">
              I stället för att skylla på varandra och säga att det är den
              ena eller andra regeringens fel är det dags att ta ansvar för
              den politik man bedriver.
            </seg>
            <seg xml:id="i-7db6237c209c6883-0">
              Jag frågar därför: Vilka ytterligare åtgärder tänker ni göra
              på det integrationspolitiska området?
            </seg>
          </u>
          <note type="speaker" xml:id="i-8fe3565ca80f2da5-0">
            Anf. 39 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-10">
            <seg xml:id="i-8c4ccd256881a852-0">
              Fru talman! Det är knappast förvånande att det är invandrarnas
              fel även här, för det ligger ju bakom frågeställarens fråga. Diskussionen
              är dock viktig och seriös, för det handlar om att ge alla människor
              lika chanser i den svenska skolan.
            </seg>
            <seg xml:id="i-4b00ce16f29e9621-0">
              Jag är helt överens med frågeställaren om att vi är i ett läge
              där vi har för stora skillnader runt om i Sverige när det gäller
              skolresultat. Det är bakgrunden till att vi ger äldre nyanlända
              elever tre timmar extra svenska i veckan den första tiden i Sverige.
            </seg>
            <seg xml:id="i-841cd2c0d0975d9a-0">
              Vi ser också över vilka mål vi sätter upp för nyanlända och hur
              snabbt de ska nå dem. Vi gör särskilda satsningar på skolorna
              i de mest utsatta områdena. Vi höjer läraryrkets status genom
              att införa förstelärare som ger duktiga lärare högre lön, vilket
              bidrar till att driva upp lärarnas löner. Det kommer att bli fler
              förstelärare i mer utsatta skolor och stadsdelar, för där har
              vi största utmaningar. Vi gör även satsningar på extra stöd, och
              vi kommer att fortsätta föra denna diskussion.
            </seg>
            <seg xml:id="i-60857140e7bb7328-0">
              När det gäller den stora kunskapsutvecklingen behöver vi fundera
              på fler saker än dessa, men vi kommer att fortsätta stödja dem
              som har störst behov på detta område.
            </seg>
            <seg xml:id="i-9b1f5c89c2faf15f-0">
              Svensk djuruppfödning
            </seg>
          </u>
          <note type="speaker" xml:id="i-e2e5a8c11e2bb009-0">
            Anf. 40 JENS HOLM (V):
          </note>
          <u who="jens_holm_9bd66a" xml:id="i-4c284743908df232-0">
            <seg xml:id="i-ce56d295c88604e0-0">
              Fru talman! Jag har en fråga till landsbygdsminister Eskil Erlandsson,
              men jag börjar med att gratulera till tillökningen. Jag hörde
              att det blev en flicka – vad trevligt!
            </seg>
            <seg xml:id="i-43592ef96591630f-0">
              Återigen har vi kunnat ta del av chockerande och upprörande bilder
              i medierna av hur djur far illa i svensk djurproduktion. Denna
              gång handlar det om grisar. På det femtontal uppfödningsplatser
              som har dokumenterats med videokamera har vi kunnat se smutsiga
              och rent ut sagt äckliga förhållanden. Det handlar om skadade
              grisar, grisar som saknar svans och döda grisar.
            </seg>
            <seg xml:id="i-d078e2a4341e107c-0">
              Jag tror att detta kan ha en del att göra med det faktum att
              vi äter alltmer kött i Sverige och världen, vilket leder till
              en alltmer intensiv djuruppfödning.
            </seg>
            <seg xml:id="i-b9450ba8c4c71991-0">
              Avser ministern att vidta några konkreta åtgärder för att djuren
              i Sverige ska få ett mer naturligt beteende och för att öka den
              vegetariska konsumtionen och minska köttkonsumtionen?
            </seg>
          </u>
          <note type="speaker" xml:id="i-47a7457e910bc690-0">
            Anf. 41 Landsbygdsminister ESKIL ERLANDSSON (C):
          </note>
          <u who="unknown" xml:id="i-22872ef95b30b426-11">
            <seg xml:id="i-9a6ef4ccafa74051-0">
              Fru talman! Jag tackar för hälsningen.
            </seg>
            <seg xml:id="i-693b3b13215faf98-0">
              Så till frågan: Min uppfattning är att djur ska ha det bra, och
              här tror jag att Jens Holm och jag är överens. Jag har tagit del
              av de medieuppgifter som finns om hur förhållandena är på vissa
              svenska grisgårdar och kan precis som Jens Holm konstatera att
              det finns enstaka förhållanden som inte är som de ska vara.
            </seg>
            <seg xml:id="i-78358f5e8fc94862-0">
              Men jag har också tagit del av rapporteringen från Jordbruksverket
              och landets länsstyrelser, som har det direkta kontrollansvaret,
              och kan konstatera att det har skett betydande förbättringar tack
              vare att vi förstatligade tillsynen och kontrollen och även tillförde
              extra medel till tillsynen för något år sedan. Det tycks ha haft
              verkan så att förhållandena, enligt de rapporteringar jag fått,
              är bättre i dag än vad de var tidigare.
            </seg>
            <seg xml:id="i-7f46e3a162690aea-0">
              Vad beträffar den sista frågeställningen är mitt svar nej.
            </seg>
          </u>
          <note type="speaker" xml:id="i-81529fbcee9fb60b-0">
            Anf. 42 JENS HOLM (V):
          </note>
          <u who="jens_holm_9bd66a" xml:id="i-4c284743908df232-1">
            <seg xml:id="i-fc1862c32215f2de-0">
              Fru talman! Jag tycker att det är synd angående den sista delen.
              Jag tror att vi alla skulle vinna på en ökad vegetarisk konsumtion
              inte bara för att djuruppfödningen skulle bli mindre intensiv
              utan även för att växthusgasutsläppen skulle gå ned.
            </seg>
            <seg xml:id="i-bfafe5e617a11207-0">
              Vad gäller hur djuren behandlas och hur vi kan ha lagar och regler
              som säkerställer det lades det betänkande jag nu håller i fram
              för drygt två år sedan. Det är en grundläggande genomgång av vår
              svenska djurskyddslag med massvis av konkreta förslag till åtgärder.
              Även grisarnas situation tas upp i denna utredning om en ny djurskyddslag.
            </seg>
            <seg xml:id="i-d67abff9c04be538-0">
              Nu har vi väntat mer än två år, Eskil Erlandsson, på konkreta
              förslag från dig och regeringen om förändringar i den svenska
              djurskyddslagen så att vi får en modern lag.
            </seg>
            <seg xml:id="i-934b6e1f7bb72f88-0">
              Därför vill jag veta när ministern avser att lägga fram konkreta
              förslag till en ny djurskyddslag baserade på denna utredning som
              kom för två år sedan.
            </seg>
          </u>
          <note type="speaker" xml:id="i-1d3a0314fcbcd0d2-0">
            Anf. 43 Landsbygdsminister ESKIL ERLANDSSON (C):
          </note>
          <u who="unknown" next="cont" xml:id="i-247d66b6ed6f7846-0">
            <seg xml:id="i-17bb28a77ebc2211-0">
              Fru talman! Vad beträffar den senast framställda frågan kan jag
              säga att regeringen har lagt fram en proposition för riksdagen
              när det gäller någon del av det betänkande som överlämnades till
              regeringen för ungefär två år sedan.
            </seg>
            <seg xml:id="i-46dc676a4748d40a-0">
              Det kan konstateras att vi fick in otroligt många remissvar och
              synpunkter på alla delar av det betänkande som då överlämnades
              om Djurskyddsutredningen . De måste beredas – vi har ett beredningstvång
              och krav på oss i det här landet. Vi återkommer till riksdagen
              när den beredningen avslutad.
            </seg>
            <seg xml:id="i-10c8cda034ba7746-0">
              Bostadsbristen
            </seg>
          </u>
          <note xml:id="i-c4fd39b179e6a433-0">
            Anf. 44 GUNNAR ANDRÉN (FP):
          </note>
          <u who="unknown" prev="cont" xml:id="i-2d62d20cba77a355-0">
            <seg xml:id="i-0f50fd3fe31ab51e-0">
              Fru talman! Har vi råd att bo, och var ska vi bo? Min fråga går
              till kreditmarknadsminister Peter Norman – jag ser redan att han
              reser sig.
            </seg>
            <seg xml:id="i-77214d37c78c25f8-0">
              Härom veckan träffade jag en annan Peter, nämligen herr Peter
              Lindroth. Han är andre vice ordförande i Socialdemokraterna och
              är från Karlsborg. Han hade att förtälja att det är bostadsbrist
              i Karlsborg och att det är ett stort problem där.
            </seg>
            <seg xml:id="i-7e9f189c23f57d3f-0">
              Så är det i många kommuner runt om i landet. Likväl är problemen
              allra störst i Helsingfors. Där stannar två bussar varje dag,
              och de som stiger av vid någon stolpe ställer sig alla frågan:
              Var ska vi bo i Helsingforssområdet?
            </seg>
            <seg xml:id="i-77d882e0ed0d0797-0">
              Trots allt som statsrådet Stefan Attefall gör för att förenkla
              byggregler och så vidare är min fråga till statsrådet: Vad kan
              vi göra för att få fler bostäder byggda på kreditsidan? Detta
              är nämligen ett jätteproblem. Det finns i grunden ingen annan
              lösning än att det byggs fler bostäder i vårt land.
            </seg>
          </u>
          <note type="speaker" xml:id="i-91a3e93c48e27b88-0">
            Anf. 45 Statsrådet PETER NORMAN (M):
          </note>
          <u who="unknown" next="cont" xml:id="i-247d66b6ed6f7846-1">
            <seg xml:id="i-d9a1be8745062c01-0">
              Fru talman! Jag tackar för frågan.
            </seg>
            <seg xml:id="i-30f8b27721105c08-0">
              Man skulle kunna säga att det inte är någon mänsklig rättighet
              att alla ska bo i Helsingfors även om jag inser att busslasterna
              är besvärande både för dem som är där och för andra.
            </seg>
            <seg xml:id="i-3a84de9032aa67d8-0">
              Förutom det Stefan Attefall gör har regeringen lagt fram förslag
              tillsammans med kranskommunerna om ett stort paket med tunnelbana
              till Nacka och andra platser som kommer att innefatta över 70
              000 nya bostäder.
            </seg>
            <seg xml:id="i-4f0cf1e75158107b-0">
              Förutom detta har vi liberaliserat uthyrningen i andra hand vilket
              förbättrar situationen åtminstone i storstäderna, framför allt
              Helsingfors.
            </seg>
            <seg xml:id="i-e80d6b56e8c49726-0">
              Om vi ska ta lite av det Stefan Attefall håller på med tar det
              alldeles för lång tid i dag från idé att bygga ett flerfamiljshus
              till dess att spaden är i jorden. Det tar ofta sju åtta år i Sverige.
              Motsvarande process i Tyskland tar ett till två år. Jag vet att
              statsrådet Attefall jobbar på flera fronter för att få ned denna
              tid och därigenom underlätta bostadsbyggandet.
            </seg>
          </u>
          <note xml:id="i-a0edfd5d6f38ff88-0">
            Anf. 46 GUNNAR ANDRÉN (FP):
          </note>
          <u who="unknown" prev="cont" xml:id="i-2d62d20cba77a355-1">
            <seg xml:id="i-f5b23280b4110c64-0">
              Fru talman! Allt det där låter bra utom att det tar lång tid,
              för det är ett problem.
            </seg>
            <seg xml:id="i-0439f6b3dec7eb95-0">
              De svenska hushållens skuldsituation är väldigt bekymmersam,
              och inte minst Riksbanken tar detta på mycket stort allvar.
            </seg>
            <seg xml:id="i-e32551fc0d59016d-0">
              Jag vill fråga statsrådet om det finns flera metoder. Man skulle
              till exempel kunna tänka sig att öka rörligheten genom att sänka
              flyttskatten. Det är en metod. Man skulle kunna tänka sig en avgift
              på detaljplanelagd mark.
            </seg>
            <seg xml:id="i-c0486c2012d4c15b-0">
              Assar Lindbeck har förslag för att öka bostadsinvesteringarna,
              som han anser är på en rekordlåg nivå. Att vi behöver öka bostadsinvesteringarna
              totalt sett gäller inte sedan 2006 utan sedan ungefär 50 år tillbaka.
            </seg>
            <seg xml:id="i-aade96e7403d54bc-0">
              Hur ser statsrådet på olika möjligheter att via kreditmarknaden
              öka bostadsbyggandet?
            </seg>
          </u>
          <note type="speaker" xml:id="i-49b0889786412a16-0">
            Anf. 47 Statsrådet PETER NORMAN (M):
          </note>
          <u who="unknown" xml:id="i-22872ef95b30b426-12">
            <seg xml:id="i-5ec10bece32afcd7-0">
              Fru talman! Såväl Riksbanken som Finansinspektionen vidtar ett
              antal åtgärder för att försöka dämpa hushållens skuldsättning.
              Jag anser att den är en av de stora obalanserna i svensk ekonomi.
            </seg>
            <seg xml:id="i-25dc421477795b6c-0">
              Vi har genom Finansinspektionens försorg sett till att bankerna
              har mer pengar. Inspektionen har ökat riskvikterna för att låna
              ut till bostadsinvesteringar. Man har också haft ett bolånetak,
              och vi inför ett amorteringskultursprojekt nästa år. Alla som
              tar ett bolån får en amorteringsplan.
            </seg>
            <seg xml:id="i-ec1cb2a5d66a6edc-0">
              Utöver detta kan vi konstatera att det finns en överklagandekultur
              i Sverige som förmodligen behöver utredas och eventuellt förändras.
              Reglerna för byggande i kustnära områden är säkert befogade i
              städer med högt rekreationsbehov, men i glesbygden tror jag däremot
              att vi måste göra ett nytag i frågan för att därigenom öka bostadsbyggandet.
            </seg>
            <seg xml:id="i-731d63b207fc0331-0">
              Genomförandet av den nya jordbrukspolitiken
            </seg>
          </u>
          <note type="speaker" xml:id="i-bca74fc02d9fe7f5-0">
            Anf. 48 JOHAN LÖFSTRAND (S):
          </note>
          <u who="johan_lofstrand_94e598" xml:id="i-cc43fe9277e4d383-0">
            <seg xml:id="i-cf296c970c7a8c28-0">
              Fru talman! Det pågår ett febrilt arbete kring att implementera
              den nya jordbrukspolitiken.
            </seg>
            <seg xml:id="i-d2523ae5535935ba-0">
              Vi kan konstatera – och det är väl det enda vi kan konstatera
              än så länge – att det kommer att bli mindre pengar. Det kommer
              att bli mindre pengar till programpunkterna, men det kommer också
              att bli mindre pengar till de administrativa system som ska ta
              hand om detta.
            </seg>
            <seg xml:id="i-77ee08fa2b1d3924-0">
              Kring företagarna och lantbrukarna kommer ministern och jag att
              ha en interpellation på måndag, så det lämnar jag därhän nu.
            </seg>
            <seg xml:id="i-64e59eae188fa58c-0">
              Min fråga rör snarare hur vi ska administrera systemen i framtiden.
              Länsstyrelserna kommer att få mindre anslag. Vi har redan i dagsläget
              problem med trovärdigheten och kvalitetssäkringen av de bidrag
              som betalas ut. Hur ska ministern säkerställa att ersättningarna
              betalas ut, att det finns en kontinuitet och att länsstyrelserna
              får möjligheter att sköta sin uppgift?
            </seg>
          </u>
          <note type="speaker" xml:id="i-63cc7b4111b82dbe-0">
            Anf. 49 Landsbygdsminister ESKIL ERLANDSSON (C):
          </note>
          <u who="unknown" xml:id="i-22872ef95b30b426-13">
            <seg xml:id="i-67d27c03eae8ea98-0">
              Fru talman! Vad beträffar utbetalningar och administration av
              de system som finns inom den europeiska jordbrukspolitiken är
              de i dag finansierade genom så kallade TA-medel, det vill säga
              teknisk administration. Jag förutsätter att samma sak kommer att
              ske i det nya program och den nya jordbrukspolitik som träder
              i kraft per den 1 januari 2014.
            </seg>
          </u>
          <note type="speaker" xml:id="i-2caec1625b03c75c-0">
            Anf. 50 JOHAN LÖFSTRAND (S):
          </note>
          <u who="johan_lofstrand_94e598" xml:id="i-cc43fe9277e4d383-1">
            <seg xml:id="i-1688f68b640d8794-0">
              Fru talman! Jag är fullt medveten om att systemen i dag betalas
              med de så kallade TA-medlen. Problemet är att de medlen också
              kommer att bli mindre medan det under 2014 kommer att vara stora
              uppgifter som det ligger på länsstyrelserna att klara av.
            </seg>
            <seg xml:id="i-3335e8aec7f75edd-0">
              För att vi ska ha en rättssäker process som gör att företagarna
              och lantbrukarna ute i landet känner att de får en ordentlig service
              borde ett antal länsstyrelser få ytterligare medel för att klara
              sina uppgifter.
            </seg>
            <seg xml:id="i-0dd28d6704a9198f-0">
              Ett annat problem är att den neddragning som sker 2014 innebär
              att man kommer att vara tvungen att säga upp ett antal människor
              både inom länsstyrelserna och inom ett antal intresseorganisationer
              på landsbygden. Det kommer att bli ett hack så att när det nya
              systemet väl fungerar 2015 eller 2016 kommer man att vara tvungen
              att återanställa dem.
            </seg>
            <seg xml:id="i-8b38923886d8cfcb-0">
              Det kommer att vara oerhört problematiskt att hitta den kompetens
              som nu redan finns och som man kommer att vara tvungen att leta
              upp för att sedan återanställa något år senare. Hur ser ministern
              på detta?
            </seg>
          </u>
          <note type="speaker" xml:id="i-b7ee5cd043b63ab7-0">
            Anf. 51 Landsbygdsminister ESKIL ERLANDSSON (C):
          </note>
          <u who="unknown" next="cont" xml:id="i-247d66b6ed6f7846-2">
            <seg xml:id="i-feb4ed3c06c0a2a9-0">
              Fru talman! De pengar som ska användas till den tekniska administrationen
              är inte fastställda, lika lite som stöd eller stödformer är fastställda
              nu. Det känner Johan Löfstrand väl till.
            </seg>
            <seg xml:id="i-ea5807669a25d379-0">
              Hur mycket personal det går åt för att administrera dessa saker
              hänger bland annat samman med hur många typer av stöd vi har i
              de olika programmen. I dag har vi en rätt rik flora av stöd och
              stödformer vilket gör att man på varje länsstyrelse måste ha någon
              som läser in sig på dem och kan dem. Om vi förändrar systemet
              och minskar de olika typerna av stöd och slår samman dem till
              ett färre antal stödformer blir behovet av bred kunskap för att
              kunna informera allmänheten och brukare om stöden och stödformerna
              betydligt mindre.
            </seg>
            <seg xml:id="i-edbee34fd35cf6ec-0">
              Skatteplanering vid arvodesbetalning i statliga bolag
            </seg>
          </u>
          <note xml:id="i-9d36ddce7ec66afa-0">
            Anf. 52 MARIE NORDÉN (S):
          </note>
          <u who="unknown" prev="cont" xml:id="i-2d62d20cba77a355-2">
            <seg xml:id="i-f3751f5920124aaa-0">
              Fru talman! Min fråga går till statsrådet Peter Norman. Staten
              har ett särskilt ansvar som ägare av bolag. De statliga bolagen
              har också ett särskilt ansvar för att föregå med gott exempel,
              visa god affärsetik och vara transparenta, seriösa och fria från
              misstankar om korruption. Vikten av detta har statsrådet själv
              lyft fram vid flera tillfällen, bland annat i somras i ett tal
              till styrelseledamöter i statliga bolag.
            </seg>
            <seg xml:id="i-acf9f2926cdb2a44-0">
              Därför är det oroväckande när man ser att det som händer motsäger
              det som ministern har lyft fram, att möjligheten till insyn hindras,
              trots att riksdagen har slagit fast att god insyn ska råda i våra
              statliga bolag och myndigheter och att man inte följer god affärsetik,
              vilket är så viktigt.
            </seg>
            <seg xml:id="i-1fe8c829630e5240-0">
              Därför undrar jag om ministern anser att det är lämpligt att
              man, som Inlandsinnovation, betalar arvoden till styrelseledamöter
              till deras enskilda bolag i stället för direkt till personen.
            </seg>
          </u>
          <note type="speaker" xml:id="i-d899749e68df83d0-0">
            Anf. 53 Statsrådet PETER NORMAN (M):
          </note>
          <u who="unknown" next="cont" xml:id="i-247d66b6ed6f7846-3">
            <seg xml:id="i-86b7255cac539dfe-0">
              Fru talman! I och med att Inlandsinnovation inte ingår i mina
              domäner ber jag att få komma med ett allmänt svar på frågan.
            </seg>
            <seg xml:id="i-df937cdb4a8ba2d1-0">
              Det vi har gjort sedan 2011 är att säga att alla statliga bolag
              ska ha hållbarhetsmål, vilket inte var fallet tidigare. De målen
              ska vara förenade med affären. Det räcker alltså inte med att
              skänka pengar till Röda Korset eller vara allmänt snäll, utan
              man ska inrikta sin produktion eller tjänsteproduktion på att
              göra hållbara saker som fungerar med affären.
            </seg>
            <seg xml:id="i-5831c5965989b83d-0">
              Detta ska nu mätas och utvärderas från och med kvartal 1 år 2014,
              och jag ser fram emot denna mätning. Vissa företag har tagit detta
              på helt rätt sätt, medan andra tycker att det är besvärligt. Men
              ingen kommer undan. Såväl LKAB som Dramaten och Operan ska utforma
              dessa mål, och jag ser fram emot att få en presentation från alla
              bolagen första kvartalet 2014.
            </seg>
          </u>
          <note xml:id="i-6f4777f398da1567-0">
            Anf. 54 MARIE NORDÉN (S):
          </note>
          <u who="unknown" prev="cont" xml:id="i-2d62d20cba77a355-3">
            <seg xml:id="i-7a33e7daf54cfb9e-0">
              Fru talman! Då kan jag ställa en direkt fråga som man kanske
              kan få ett direkt svar på: Är det lämpligt att betala ut styrelsearvode
              till ett bolag i stället för själva personen? Tycker ministern
              att det är lämpligt att man bedriver den typen av skatteplanering
              i ett statligt bolag? Bortsett från att det är Inlandsinnovation
              som gör på det sättet, tycker ministern att det är lämpligt?
            </seg>
          </u>
          <note type="speaker" xml:id="i-3cbf6946462fbc65-0">
            Anf. 55 Statsrådet PETER NORMAN (M):
          </note>
          <u who="unknown" xml:id="i-22872ef95b30b426-14">
            <seg xml:id="i-ffb4a47ee714545b-0">
              Fru talman! Jag är inte insatt i denna fråga. Jag vet inte exakt
              hur styrelserna gör. Det är säkert så att styrelserna gör på olika
              sätt. Däremot tycker jag att frågan är tillräckligt intressant
              för att jag ska ta den till mig och ta upp den med styrelserna.
            </seg>
            <seg xml:id="i-4d5f69170d19241d-0">
              Jag kan tyvärr inte ge något svar på hur man gör, och jag vill
              sätta mig in i frågan först. Jag har kommit i kontakt med den
              tidigare, men jag lovar frågeställaren att ta upp den med de bolag
              som är berörda.
            </seg>
            <seg xml:id="i-0620e61c99d68025-0">
              Synen på arbetskraftsinvandring
            </seg>
          </u>
          <note type="speaker" xml:id="i-a2c616dc9ff972ff-0">
            Anf. 56 ANNIKA QARLSSON (C):
          </note>
          <u who="annika_qarlsson_37c24d" xml:id="i-aa63f3073732a820-0">
            <seg xml:id="i-f670f5aa642b66fb-0">
              Fru talman! Min fråga går till arbetsmarknadsminister Elisabeth
              Svantesson.
            </seg>
            <seg xml:id="i-7069be0369ffa194-0">
              Vi lever i en föränderlig värld, och det är mycket som händer
              och rör sig runt omkring oss. Vi blir alltmer beroende av vår
              omvärld och av att vi har en rörlighet och öppenhet där vi stöder
              och stärker varandras utveckling.
            </seg>
            <seg xml:id="i-278b9967e1e21719-0">
              Att det finns krafter i svensk politik som vill stänga gränser
              och stoppa inflödet på svensk arbetsmarknad har vi känt till sedan
              tidigare. Nu har vi ytterligare ett parti som tydliggör sin position
              i den här frågan.
            </seg>
            <seg xml:id="i-1f720bd992b12b8f-0">
              När Stefan Löfven återigen vill ta upp en gammal arbetsmarknadsprövning
              och se att det är en del av svensk politik blir det en del av
              en samhällsutveckling som jag kan se är oroande. Tittar vi historiskt
              kan vi se att när vi har ett stort flöde, när vi har inflyttning
              och människor som rör sig, har vi bättre tillväxt, får ett bättre
              välstånd och stärks i vår utveckling.
            </seg>
            <seg xml:id="i-5e047b9e5ff67c40-0">
              Jag undrar hur arbetsmarknadsministern ser på samhällsutvecklingen
              att fler och fler uttrycker detta.
            </seg>
          </u>
          <note type="speaker" xml:id="i-4e88b9a00befe27e-0">
            Anf. 57 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-50f59b5d8b5db6a5-0">
            <seg xml:id="i-490d9a8208347d45-0">
              Fru talman! Just frågan om arbetskraftsinvandring ligger inte
              i min domän, men jag kan ändå svara på frågan mer allmänt.
            </seg>
            <seg xml:id="i-ef7b72f32c8f4b13-0">
              Jag delar frågeställarens uppfattning och oro över den förskjutning
              som jag tycker mig se just nu i svensk politik. Den senaste veckan
              har företrädare för speciellt Socialdemokraterna och LO gett uttryck
              för och sagt saker som jag uppfattar innebär att man gör en uppdelning
              i svenska arbetstagare och utländska företagare. Det är ett vi-och-de-tänkande
              som jag aldrig kommer att kunna ställa upp på.
            </seg>
            <seg xml:id="i-c05d2a9d1a7dfdcf-0">
              Vi ska ha sjysta villkor på svensk arbetsmarknad oberoende av
              var man är född – det är vi väldigt överens om. Vi ska också göra
              det möjligt för människor från andra länder att arbeta i Sverige.
            </seg>
            <seg xml:id="i-311ebbf20e84b3a9-0">
              En av de frågor som fanns i det tiopunktsprogram som presenterades
              handlade om lex Laval. Jag tycker det är viktigt att säga att
              lex Laval syftar till att säkra sjysta villkor för utstationerade
              arbetstagare. Att riva upp den och gå tillbaka till den gamla
              ordningen, som strider mot EU-rätten, är inte ett alternativ.
            </seg>
          </u>
          <note type="speaker" xml:id="i-a539addd8235a185-0">
            Anf. 58 ANNIKA QARLSSON (C):
          </note>
          <u who="annika_qarlsson_37c24d" xml:id="i-aa63f3073732a820-1">
            <seg xml:id="i-b13bab9b9cc2f1a9-0">
              Fru talman! Det beror lite grann på hur man ser på svensk arbetsmarknad.
              Tror man att det finns ett bestämt antal jobb, eller tror man
              att det finns en dynamik som påverkas av rörligheten och möjligheten
              att komma till Sverige och vara en del av svensk arbetsmarknad?
            </seg>
            <seg xml:id="i-050051899eee9797-0">
              Från alliansregeringens och våra partiers sida har vi varit tydliga
              med att vi tror att det finns en dynamik som gör att det blir
              fler jobb och som skapar förutsättningar för många fler att arbeta
              och delta.
            </seg>
            <seg xml:id="i-d07770a6d678a1c3-0">
              Det är till och med så att man i dag i en ledare på Aftonbladet
              är mycket kritisk och menar att det är ett feltänk, att vi inte
              ska gå tillbaka till den typ av regleringar som stoppar och hindrar
              och där grupp ställs mot grupp.
            </seg>
            <seg xml:id="i-5fa0bd0e173ddee3-0">
              Jag tror att vi i detta kommer att ha ett viktigt arbete framöver.
              I det korta perspektivet kan det vara frestande att säga dessa
              saker, men på lång sikt kommer Sverige att förlora på att stänga
              sina gränser.
            </seg>
          </u>
          <note type="speaker" xml:id="i-c6fe7e3d6ba22a82-0">
            Anf. 59 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-50f59b5d8b5db6a5-1">
            <seg xml:id="i-2b4d15f90096f5de-0">
              Fru talman! Jag delar Annika Qarlssons bedömning. Det som har
              varit ute de senaste veckorna – de tio punkterna – handlar om
              många olika saker på olika statsråds områden. Detta att folk kan
              komma hit och jobba bara i vissa jobb och att det för andra jobb
              är bättre att våra arbetslösa har dem, den synen på jobb och hur
              antalet jobb växer delar jag inte. Jag tycker att vi inte ska
              ställa grupper mot varandra.
            </seg>
            <seg xml:id="i-d31a981f1536d626-0">
              Jag vill säga något igen eftersom en av huvudpunkterna under
              den dag då man presenterade dessa punkter gällde lex Laval. Jag
              vill komma tillbaka till att det handlade om människor som kom
              från andra länder, företag utanför Sverige i EU. Man kan ställa
              villkor på arbetsgivare i Sverige att de personerna ska ha sjysta
              villkor.
            </seg>
            <seg xml:id="i-5384217b2974a207-0">
              I stället för att plakatropa att vi ska riva upp lex Laval ska
              man fundera på hur man kan få det att fungera bättre. Det jobbar
              regeringen med, till exempel nationellt med Utstationeringskommittén,
              som gör ett arbete för att se till att vi, om något behöver förbättras,
              ska göra det. På EU-nivå jobbar jag tillsammans med andra ministrar
              med tillämpningsdirektivet, som kommer upp på Epsco på måndag.
              Det är bättre än att utöva plakatpolitik och ställa grupper mot
              varandra.
            </seg>
            <seg xml:id="i-9e54b05a561d5a4d-0">
              Assistanshundar och tillgänglighet
            </seg>
          </u>
          <note type="speaker" xml:id="i-8c052a3bbbcd25da-0">
            Anf. 60 CATHARINA BRÅKENHIELM (S):
          </note>
          <u who="catharina_brakenhielm_12097f" xml:id="i-4392f010174ec145-0">
            <seg xml:id="i-f9bcd3350d49b414-0">
              Fru talman! Min fråga går till statsrådet Erik Ullenhag. Den
              tangerar lite grann en fråga som redan har varit uppe, men den
              är lite annorlunda.
            </seg>
            <seg xml:id="i-8698c79193fa6e1e-0">
              I dag finns det många hjälpmedel vid funktionsnedsättning. Hund
              är ett av de hjälpmedlen. Hjälpmedlet hund innebär en stor frihet
              för dem som har det. De har kunnat vara ute och leva ett liv utan
              en assistent. Det har också inneburit en integritetsförbättring
              för de här människorna.
            </seg>
            <seg xml:id="i-bca48b1385d8e69a-0">
              Men den friheten har varit begränsad, eftersom man är utestängd
              i samhället på de allra flesta ställen, kan man säga. Man får
              inte ta med sig sin hund på vårdcentralen, på gymmet, på kaféet
              och i affären. Det innebär att man inte kan vara med i den gemenskap
              som det egentligen var tänkt att man skulle komma in i när man
              fick den här assistans- eller ledarhunden. Det är solklar diskriminering.
            </seg>
            <seg xml:id="i-6dad7466f82b803a-0">
              Då är min fråga till statsrådet: Vilka åtgärder tänker du vidta
              för att den här diskrimineringen av personer med funktionsnedsättning
              som har ledar- eller assistanshund ska upphöra?
            </seg>
          </u>
          <note type="speaker" xml:id="i-d4ff233248da6827-0">
            Anf. 61 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-15">
            <seg xml:id="i-52f682fff75b3cef-0">
              Fru talman! Den diskussionen är något som framför allt de som
              är närmast berörda tar upp relativt ofta. Jag har själv träffat
              de förbund och föreningar som jobbar med frågor kring ledarhund.
            </seg>
            <seg xml:id="i-886dd93a44c28f0f-0">
              Jag delar frågeställarens inställning att detta skapar stor frihet
              för den enskilde. Men den problematik som vi har när det gäller
              ledarhund är att vi plötsligt är i en situation då olika personers
              frihet kan ställas mot varandra. Den rädsla för att ta med hund
              som finns gäller allergifrågan.
            </seg>
            <seg xml:id="i-f1af8b8918074b97-0">
              Det gör att det är lite svårare att lagstifta tydligt i den delen.
              Man kan utesluta vissa människor genom att försöka öppna upp för
              andra människor. Samtidigt är det så att om man har en smidighet
              och en kunskap kring detta finns det ofta lösningar. Det finns
              till exempel rätt bra samarbete mellan dem som har ledarhund och
              allergiförbund och andra som försöker hitta lösningar. Ofta är
              det okunskap som ligger bakom när till exempel kaféägare säger
              nej.
            </seg>
          </u>
          <note type="speaker" xml:id="i-74c140d27532eecd-0">
            Anf. 62 CATHARINA BRÅKENHIELM (S):
          </note>
          <u who="catharina_brakenhielm_12097f" xml:id="i-4392f010174ec145-1">
            <seg xml:id="i-cf4ba8ad1c6e8ef7-0">
              Fru talman! Jag tackar för det svaret. Jag delar naturligtvis
              Erik Ullenhags uppfattning om att det är okunskap. Då ligger det
              också lite grann i rollen att försöka få ut information, så att
              alla grupper kan leva på ett bra sätt. Det är minst lika farligt
              att åka i en tunnelbanevagn där någon har haft med en hund som
              att gå in i en affär, ett kafé eller en vårdcentral. Det är alltså
              en utbildningsfråga.
            </seg>
            <seg xml:id="i-ea3c029bcf371e29-0">
              Jag har frågat om detta tidigare, och man tillsatte en utredning
              2010 som ska se över frågan. Det är nästan fyra år sedan. Även
              om det är en problematik måste den lösas så att diskrimineringslagen
              ska kunna följas och alla människor ska kunna ha tillträde till
              vårt samhälle. Detta är en ganska stor och växande grupp. Det
              är positivt att det utbildas allt fler servicehundar och assistanshundar.
            </seg>
            <seg xml:id="i-ab2c2aed88be2d1a-0">
              Jag hoppas att man kan driva frågan framåt och att det verkligen
              blir ett resultat. Det kan väl inte vara bra att det inte händer
              någonting?
            </seg>
          </u>
          <note type="speaker" xml:id="i-2ed1e0b51ec1279a-0">
            Anf. 63 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-16">
            <seg xml:id="i-609f4e71ae39a906-0">
              Fru talman! Jag delar frågeställarens engagemang här. Jag har
              tidigare i denna frågestund varit tydlig med det som vi har sagt
              ett antal gånger. Vi kommer att återkomma till riksdagen med ett
              lagförslag när det gäller bristande tillgänglighet och diskriminering.
            </seg>
            <seg xml:id="i-e6f6c9429c3f1201-0">
              Den följdfråga som frågeställaren egentligen ställer är: Innehåller
              detta lagförslag också ett skydd för dem som har ledarhundar?
              I dagsläget vågar jag inte lova det. Lagstiftar vi skarpt på detta
              område kan vi hamna i en situation då den ena kommer in och den
              andra utestängs.
            </seg>
            <seg xml:id="i-822a31cf2412b8b1-0">
              Det som behövs – därför välkomnar jag verkligen frågan – är att
              denna fråga kommer upp till diskussion.
            </seg>
            <seg xml:id="i-5ba6cfb091ff3bc3-0">
              Jag tror att frågeställaren i likhet med mig själv för någon
              sommar sedan hajade till en smula när man på tv kunde se en amerikan
              som hade flyttat till Sverige och som var otroligt positiv till
              Sveriges handikappolitik och tillgänglighetspolitik. Hon sade:
              Nu kommer jag verkligen att kunna röra mig fritt. Slutsatsen av
              reportaget om denna kvinna som hade en ledarhund var att det var
              betydligt svårare för henne att röra sig fritt i Helsingfors än
              i amerikanska städer. Det är klart att vi där har en hemläxa att
              göra.
            </seg>
            <seg xml:id="i-e456bdf2b714ff76-0">
              Stöd till skärgårdsbönder
            </seg>
          </u>
          <note type="speaker" xml:id="i-f78f94dd82e956e2-0">
            Anf. 64 TINA EHN (MP):
          </note>
          <u who="tina_ehn_94fa72" xml:id="i-ec5930d412527007-0">
            <seg xml:id="i-5120819fcbc119b5-0">
              Fru talman! Min fråga riktar jag till landsbygdsminister Eskil
              Erlandsson. Den handlar om skärgårdsböndernas situation.
            </seg>
            <seg xml:id="i-6c7b45d6f607342c-0">
              Enligt vad vi förstår drar man ned på pengarna till landsbygdsprogrammet.
              Inom detta landsbygdsprogram har vi haft olika stöd och ersättningar.
              Bland annat har det varit ett stöd till skärgårdsbönder genom
              utvald miljö och så kallade mosaikmarker där djuren kan beta.
              Dessa marker är rika och speciella. Det växer olika växter där,
              och djuren betar ända ned till vattenbrynet.
            </seg>
            <seg xml:id="i-b243c62d00415a35-0">
              Nu finns det en risk att man slår ut dessa stöd och möjligheter
              för de lantbrukare som har dessa speciella förutsättningar och
              har svårt att konkurrera med bönder som har andra förutsättningar.
              Jag undrar vad landsbygdsministern avser att göra?
            </seg>
          </u>
          <note type="speaker" xml:id="i-6ac0b3e134aa39e9-0">
            Anf. 65 Landsbygdsminister ESKIL ERLANDSSON (C):
          </note>
          <u who="unknown" xml:id="i-22872ef95b30b426-17">
            <seg xml:id="i-fcd0d682df05782c-0">
              Fru talman! Det år som vi har framför oss blir i landsbygdsprogramssammanhang
              ett vad jag kallar mellanår apropå att de nödvändiga besluten
              i Europaparlamentet och i ministerrådet inte fattades under den
              tid som vi behövde för att kunna introducera ett fullständigt
              program för 2014. Det som regeringen då har valt att göra är att
              förlänga ett antal stödformer för 2014 på de villkor som gäller
              i dag.
            </seg>
            <seg xml:id="i-e63ab2083f9affae-0">
              Jag är inte säker på att jag på rak arm kan räkna upp alla de
              stöd och stödformer som vi har förlängt för 2014. Därefter, alltså
              från 2015 och framåt, är avsikten att vi ska gå in i ett nytt
              program. Då är det min tro och förhoppning att vi kan inkludera
              de värden som vi har i form av bland annat mosaikmarker och andra
              biologiskt värdefulla miljöer i programmet.
            </seg>
          </u>
          <note type="speaker" xml:id="i-a60bc8be0bd3d9d7-0">
            Anf. 66 TINA EHN (MP):
          </note>
          <u who="tina_ehn_94fa72" xml:id="i-ec5930d412527007-1">
            <seg xml:id="i-72edc7e462c27e3a-0">
              Fru talman! Jag tackar ministern för svaret. Det känns ändå lite
              hoppfullt. Dessa mosaikmarker har garanterat att det finns betesdjur.
            </seg>
            <seg xml:id="i-9978546086619c97-0">
              Jag tror även att det finns risker för fäbodsbruk där man har
              haft en lång prägling av fäbodsbete. Där finns mycket speciella
              och stora naturvärden. Det har aviserats att man känner ett hot
              om att man inte kommer att få stöd för dessa marker heller.
            </seg>
            <seg xml:id="i-e3394a179d766e89-0">
              Det handlar om små pengar i det stora hela, men de ger en ganska
              stor utväxling, inte minst i skärgårdslandskapet. Många av landets
              skärgårdsbönder arbetar med mycket speciella ekonomiska förutsättningar.
              De har svårt att konkurrera med jordbruk inom Sverige, och de
              är beroende av dessa stöd.
            </seg>
            <seg xml:id="i-7647a7e91d5c5509-0">
              Jag hoppas därför verkligen att landsbygdsministern arbetar för
              att vi även omfamnar denna typ av brukande av skärgårdsjordbruk
              och så vidare i Sverige.
            </seg>
          </u>
          <note type="speaker" xml:id="i-bafde639397ca643-0">
            Anf. 67 Landsbygdsminister ESKIL ERLANDSSON (C):
          </note>
          <u who="unknown" xml:id="i-22872ef95b30b426-18">
            <seg xml:id="i-f530a1d0f719230a-0">
              Fru talman! Jag tackar för frågeställningen. Jag arbetar intensivt
              med dessa frågor eftersom jag vill ha lönsamma företag som också
              bibehåller och utvecklar den biologiska mångfalden i alla delar
              av vårt land. Det inkluderar skärgårdsjordbruket och även många
              andra typer av jordbruk som är otroligt värdefulla ur biologisk
              synvinkel men också för andra näringar och verksamheter, till
              exempel turistverksamhet. Jag hoppas att vi ska kunna lägga fram
              ett sådant förslag som gäller från 2015 och framåt så att vi bevarar
              de värden som vi tycker att vi ska bevara för framtiden men så
              att vi också utvecklar verksamheter som ger människor jobb eftersom
              det ändå är grunden för att människor ska bo och verka i alla
              delar av vårt land.
            </seg>
            <seg xml:id="i-6d30837b77bfc730-0">
              Spolningen av isar
            </seg>
          </u>
          <note type="speaker" xml:id="i-250d0687fdcae4e7-0">
            Anf. 68 ANDREAS CARLSON (KD):
          </note>
          <u who="unknown" xml:id="i-22872ef95b30b426-19">
            <seg xml:id="i-f495a68e0f1bc611-0">
              Fru talman! Min fråga riktas också till landsbygdsministern.
              De senaste veckorna har Livsmedelsverket aktualiserats. Ostkakan
              har varit hotad, och rekommendationer om att inte äta ost har
              seglat upp. Nu senast är isar som spolas av ideella krafter eller
              privatpersoner hotade. I Jönköpings kommun har man med anledning
              av Livsmedelsverkets skärpta krav på hantering av livsmedel tagit
              fasta på ett EU-direktiv som vill minska risken för sabotage och
              sagt att detta inte längre ska vara tillåtet eftersom vatten är
              ett livsmedel.
            </seg>
            <seg xml:id="i-c66f51c9ea95a936-0">
              Detta väcker frågor huruvida det är befogat att misstänkliggöra
              de frivilliga krafter som tidigt på morgonen i många år har skött
              och spolat isar för barn och unga.
            </seg>
            <seg xml:id="i-3541355579baf5a9-0">
              Min fråga är: Tycker landsbygdsministern att det är rimligt att
              en statlig myndighet hindrar detta ideella engagemang?
            </seg>
          </u>
          <note type="speaker" xml:id="i-2e1c257d0ebd5da1-0">
            Anf. 69 Landsbygdsminister ESKIL ERLANDSSON (C):
          </note>
          <u who="unknown" xml:id="i-22872ef95b30b426-20">
            <seg xml:id="i-6581867332130985-0">
              Fru talman! Arbetsordningen i vårt samhälle är sådan att myndigheter
              sköter det direkta utövandet i fråga om till exempel säkerhetsfrågor
              som rör mat och livsmedel, vilket gör att jag av konstitutionella
              skäl inte kan uttala mig om huruvida det ska vara på det ena eller
              andra sättet då det rör mjölken, ostkakan och vattnet. Detta apropå
              att vi har myndigheter som har befogenheter och ska besluta om
              olika saker.
            </seg>
            <seg xml:id="i-764dbd1ce003f426-0">
              Sedan kan jag tycka att om man kan undvika skador och sjukdomar
              på människor och djur ska man självklart göra det. Samtidigt ska
              vi bevara våra traditioner och de kulturella aktiviteter som vi
              har i skilda delar av vårt land. Det är en viktig del av vår historia.
              Men hälsa och säkerhet tycker jag alltid måste komma i första
              rummet, annars kan vi och de djur som vi har i vårt land drabbas.
            </seg>
            <seg xml:id="i-1bc7b8aa1ba408f0-0">
              Anställning av arbetslösa med lönebidrag
            </seg>
          </u>
          <note type="speaker" xml:id="i-e90bdbcab9917b2c-0">
            Anf. 70 KERSTIN NILSSON (S):
          </note>
          <u who="kerstin_nilsson_b0911d" xml:id="i-7fb09b267c78ad24-0">
            <seg xml:id="i-4aace5229cfff992-0">
              Fru talman! Min fråga går till arbetsmarknadsministern och gäller
              hur arbetslösa används för att skapa osund konkurrens.
            </seg>
            <seg xml:id="i-2bf4e420bdf41fd3-0">
              Nyss fick vi höra om rapporter som visar hur städbolag vinner
              upphandlingar genom mycket låga anbud, anbud som de egentligen
              inte klarar av. Deras enda räddning är att ta in arbetslösa som
              har olika former av lönestöd. Det gäller inte personer med funktionsnedsättningar
              utan arbetslösa personer. Tvärtom får dessa personer arbeta under
              mycket hög belastning, högt tempo och kort tid för att hinna med
              de sysslor som städbolagen har åtagit sig. När bidragen för dessa
              personer upphör är det tveksamt om det blir en riktig anställning.
              Snarare är det så att dessa personer får gå från sin anställning
              och att företaget tar in nya arbetslösa personer och får nya bidrag.
            </seg>
            <seg xml:id="i-2be4d8b0268d648e-0">
              Vad avser arbetsmarknadsministern att göra för att sunda villkor
              för arbetslösa ska gälla?
            </seg>
          </u>
          <note type="speaker" xml:id="i-e8aba28f90f3d056-0">
            Anf. 71 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-50f59b5d8b5db6a5-2">
            <seg xml:id="i-bd2394c106878434-0">
              Fru talman! Jag tackar Kerstin Nilsson för frågan. Det är en
              mycket viktig och relevant fråga.
            </seg>
            <seg xml:id="i-a7f2e456adfba41d-0">
              Det finns många saker som upprör mig. En sak är naturligtvis
              att det är så många personer som inte kommer in på arbetsmarknaden
              och som aldrig får en chans. En annan sak som upprör mig är att
              det finns arbetsgivare som missbrukar regler och system.
            </seg>
            <seg xml:id="i-19b4d3726332f100-0">
              Jag tror att det var i morse som den rapport som Kerstin Nilsson
              nämnde kom. Enligt rapporten verkar även upphandlingen på vissa
              ställen i kommunerna gå till på ett mycket märkligt och dåligt
              sätt. Kombinationen av allt detta gör att man minst sagt blir
              upprörd.
            </seg>
            <seg xml:id="i-dd17c1a34be64f65-0">
              Den utredning regeringen tillsatte och som ska presentera sitt
              förslag under våren tror jag är viktig och relevant. Den ska alltså
              se över på vilket sätt stöden används och om det finns missbruk
              och problem med kontrollsystem. Jag tror att både jag och Kerstin
              Nilsson är överens om att människor som står långt bort från arbetsmarknaden
              behöver stöd för att komma in. De ska dock inte missbrukas, och
              arbetsgivare ska inte missbruka dem. Varken regler eller människor
              ska missbrukas i systemet.
            </seg>
          </u>
          <note type="speaker" xml:id="i-9758e41a01d6aadb-0">
            Anf. 72 KERSTIN NILSSON (S):
          </note>
          <u who="kerstin_nilsson_b0911d" xml:id="i-7fb09b267c78ad24-1">
            <seg xml:id="i-39fa3896263efa86-0">
              Fru talman! Då är min följdfråga: Vad är ministerns råd till
              de företag som nu riskerar att gå i konkurs för att de inte kan
              hävda sig i det osunda klimatet? Vad ska de göra så länge?
            </seg>
          </u>
          <note type="speaker" xml:id="i-b656081e96aee92d-0">
            Anf. 73 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-50f59b5d8b5db6a5-3">
            <seg xml:id="i-0c20d2edfd48c4c3-0">
              Fru talman! När det gäller de arbetsgivare som tycker att det
              är ett problem tycker jag naturligtvis att de ska vända sig till
              Arbetsförmedlingen på den ort där det sker. Om det sker med systematik
              ska man upplysa Arbetsförmedlingen om det. Man ska naturligtvis
              också ta kontakt med kommunerna, för någonting är ju fel i upphandlingen
              – i det här fallet verkar det vara med städfirmorna.
            </seg>
            <seg xml:id="i-711094bc39ce597d-0">
              Om man vänder på det finns det många arbetsgivare som använder
              det här på ett sjyst sätt för att öppna dörren för människor med
              funktionshinder. Jag önskar att fler ska göra det. Jag hoppas
              att de företag som i dag inte gör det ska göra det. Den osunda
              konkurrensen måste vi dock få bort, och därför tror jag på den
              utredning vi nu väntar på. Jag hoppas att man i den kommer att
              peka på hur det ser ut och eventuellt komma med förslag på hur
              vi kan komma till rätta med detta. Det är nämligen inte bra för
              någon – det är inte bra för den som behöver komma in på arbetsmarknaden,
              det är inte bra för konkurrensen och det är inte bra för samhället
              i stort.
            </seg>
            <seg xml:id="i-fbd773652e524f76-0">
              Nyanländas inträde på arbetsmarknaden
            </seg>
          </u>
          <note type="speaker" xml:id="i-a5262312253b2255-0">
            Anf. 74 HANIF BALI (M):
          </note>
          <u who="hanif_bali_aa8fdc" xml:id="i-0a4249fe1b50c0a7-0">
            <seg xml:id="i-339b53658c2868c7-0">
              Fru talman! Min fråga är riktad till Erik Ullenhag och handlar
              om Riksrevisionens senaste rapport om nyanländas möjlighet till
              subventioner. Där kommer man fram till att en oerhört hög procentandel
              av den andel nyanlända som får instegsjobb och därefter nystartsjobb
              hamnar i heltidsarbeten utan subventioner. Problemet är att det
              inte är så många som erbjuds denna goda kedja, utan de kanske
              bara erbjuds ett instegsjobb, ett nystartsjobb eller – oftast,
              faktiskt – inget alls.
            </seg>
            <seg xml:id="i-39e79b7261ef9dbd-0">
              Min fråga till Erik Ullenhag är hur han ser på saken och vilka
              åtgärder han vill se för att få detta på plats.
            </seg>
          </u>
          <note type="speaker" xml:id="i-163da8f3160cae86-0">
            Anf. 75 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-21">
            <seg xml:id="i-a48d97a1b5659811-0">
              Fru talman! Jag tackar för frågeställningen.
            </seg>
            <seg xml:id="i-6ddb5f0a046230d8-0">
              Låt mig börja med att säga att det ibland är en diskussion om
              just instegsjobben och nystartsjobben, och bland annat när vi
              nu pratar om det nya etableringssystemet rapporteras det periodvis
              att det inte är riktiga jobb när någon kommer in på instegsjobb
              och nystartsjobb. Låt oss påminna oss om att man när vi har den
              typen av subventioner får en lön att leva på, kommer till en arbetsplats,
              träffar människor och kommer in i det svenska samhället. Jag delar
              alltså frågeställarens engagemang i frågan.
            </seg>
            <seg xml:id="i-079771484455669c-0">
              Vi ser också i Riksrevisionens rapport att det ger effekt framför
              allt för nyanlända. Ska vi sedan beskriva hela rapporten är det
              också så att man säger att det är svårt att beskriva den exakta
              effekten. Slutsatsen är dock att det får effekt. Det jag funderar
              på, och det vi behöver titta på framöver, är hur vi kan öka det
              som faktiskt fungerar. Då tror jag att det är lite svårare för
              små- och medelstora företag att förstå de här systemen. Det är
              lättare för större företag. Där behöver vi bli bättre på att använda
              oss av fler arbetsgivare.
            </seg>
          </u>
          <note type="speaker" xml:id="i-693f79a7861d9ad2-0">
            Anf. 76 HANIF BALI (M):
          </note>
          <u who="hanif_bali_aa8fdc" xml:id="i-0a4249fe1b50c0a7-1">
            <seg xml:id="i-1c5da6abd982f572-0">
              Fru talman! Jag tackar för svaret.
            </seg>
            <seg xml:id="i-e1e635253e58c09d-0">
              Jag kan gå igenom Riksrevisionens egen statistik. Det är nämligen
              så att hela 71 procent av dem som hade haft både instegsjobb och
              nystartsjobb 2009 hade ett heltidsarbete utan statlig subvention
              2012. Det är alltså en extremt hög andel som får ett riktigt jobb
              genom att ta del av den goda kedjan. Därför är det såklart glädjande
              med ert engagemang.
            </seg>
            <seg xml:id="i-c80f7b55e268106e-0">
              Frågan är dock: Är det Arbetsförmedlingens metodik som behöver
              förändras, så att fler hamnar i arbete och fler sådana här jobb
              helt enkelt raggas fram, eller är det så att subventionerna i
              sig måste förenklas så att instegsjobbet kanske blir som nystartsjobbet
              – någon form av rättighet man alltid bär med sig?
            </seg>
          </u>
          <note type="speaker" xml:id="i-2d9241c74afc371c-0">
            Anf. 77 Statsrådet ERIK ULLENHAG (FP):
          </note>
          <u who="unknown" xml:id="i-22872ef95b30b426-22">
            <seg xml:id="i-7873a3c46569a21a-0">
              Fru talman! Det finns säkert hela tiden anledning att se över
              hur de här jobben fungerar som bäst. Min bild är att de framför
              allt är lite okända och att de ibland upplevs som lite krångliga
              av arbetsgivare.
            </seg>
            <seg xml:id="i-b7a0cab69283216f-0">
              Vad vill jag säga med det? Jo, jag ser ju hur det fungerar när
              nyanlända kommer till Sverige: Större företag, till exempel McDonalds,
              är rätt bra på att använda det här som ett sätt att sänka trösklarna.
              Man vågar anställa någon som är ny i Sverige, och man öppnar upp
              en arbetsmarknad. Det slutar väldigt ofta i en anställning. Samtidigt
              möter jag, om jag nu ska beskriva hur vardagen ser ut, små och
              medelstora företag – i synnerhet små – som känner att de inte
              fattar regelverket. Där är det klart att det också ligger på Arbetsförmedlingen
              och på oss som politiker att förklara det.
            </seg>
            <seg xml:id="i-cfa39dbf221be2d6-0">
              Det vi kan konstatera är att det här är en åtgärd som fungerar
              och som vi behöver använda i högre grad. En annan sak vi kan konstatera
              när det gäller utrikes födda på svensk arbetsmarknad är att vi
              har fått ett dramatiskt genombrott sedan 2006 i den meningen att
              över 150 000 fler utrikes födda jobbar i dag än 2006. Det är en
              kraftig förändring av svensk arbetsmarknad.
            </seg>
            <seg xml:id="i-3718e3110c8795c4-0">
              Sedan: När något fungerar brukar det sprida sig efter hand, och
              det är i sig positivt.
            </seg>
            <seg xml:id="i-4d52bd2e905a8648-0">
              Riskkapitalbolagen på skolmarknaden
            </seg>
          </u>
          <note type="speaker" xml:id="i-13313ae14fe08962-0">
            Anf. 78 PETER PERSSON (S):
          </note>
          <u who="peter_persson_b021b6" xml:id="i-d54a40237cadd99d-0">
            <seg xml:id="i-c29071c0dfcc894c-0">
              Fru talman! Min fråga går till Peter Norman i hans egenskap av
              kommunminister.
            </seg>
            <seg xml:id="i-ad67f17cbc5d15dc-0">
              Vi har de senaste dagarna diskuterat fallande resultat i svensk
              skola mycket. I den allmänna debatten anses det väl att marknadsorientering
              och segregation, men också resursbrist, samverkar till detta.
              Resursbrist kan uppstå om man sänker skatter och tappar resurser
              eller om resurser drivs ut ur verksamheten genom vinstuttag i
              de privata skolföretag som har etablerats.
            </seg>
            <seg xml:id="i-834d2e9f2aceebe3-0">
              Min fråga till statsrådet är: Avser statsrådet och regeringen
              att vidta åtgärder för att förhindra riskkapitalbolag och vinstuttag
              i skolor i den kommunala sektorn?
            </seg>
          </u>
          <note type="speaker" xml:id="i-7b25960fb06bc9ba-0">
            Anf. 79 Statsrådet PETER NORMAN (M):
          </note>
          <u who="unknown" xml:id="i-22872ef95b30b426-23">
            <seg xml:id="i-d9a1be8745062c01-1">
              Fru talman! Jag tackar för frågan.
            </seg>
            <seg xml:id="i-b7b5a6c4326e6468-0">
              Låt oss först och främst konstatera att det är glädjande att
              Alliansen och Socialdemokraterna är överens om friskolereformen
              så att man där inte har någon skiljelinje oss fem partier, och
              även Miljöpartiet, emellan.
            </seg>
            <seg xml:id="i-6c12565256c633c5-0">
              Regeringen har tillsatt en ägarprövningsutredning som kommer
              att lämna sitt förslag i februari månad. Just nu bereds i Regeringskansliet
              eventuella tilläggsdirektiv till denna ägarprövningsutredning.
              Vi har funnit att det sker en prövning av ägarna om man ska starta
              en bank i Sverige men att det i dag inte sker någon prövning av
              ägarna om man startar en vårdcentral eller ett sjukhus. Detta
              är en orimlig hållning, och därför har vi nu tillsatt en ägarprövningsutredning.
              Jag ser fram emot resultatet i februari samt eventuella ytterligare
              resultat beroende på när vi kommer med våra tilläggsdirektiv.
            </seg>
          </u>
          <note type="speaker" xml:id="i-b759ef3d5e358bed-0">
            Anf. 80 PETER PERSSON (S):
          </note>
          <u who="peter_persson_b021b6" xml:id="i-d54a40237cadd99d-1">
            <seg xml:id="i-6020a8ea2cf7b4da-0">
              Fru talman! Jag konstaterar att det inte ges något som helst
              besked utan bara svulstig retorik.
            </seg>
            <seg xml:id="i-706e21a0233ef6ba-0">
              Jag har diskuterat frågan i kammaren med statsrådet Borg vid
              ett flertal tillfällen. Inledningsvis var han mycket aggressiv
              och menade att det väl går lika bra att tjäna pengar på att bedriva
              skolverksamhet som på att bygga hus eller någonting annat. Sedan
              gick det några veckor, och det var en upprörd debatt. Då står
              Borg i televisionen och säger att riskkapitalbolag ska stoppas
              inom sektorn. I dag har Moderaterna svängt åt ytterligare ett
              annat håll. Man försöker hela tiden anpassa sig efter ett slags
              förment opinion och inte en verklighet som handlar om att säkerställa
              resurser till svensk skola.
            </seg>
            <seg xml:id="i-538b077d203b282a-0">
              Jag tycker att det är djupt beklagligt att ni inte kan formulera
              en politisk linje som sätter barnens bästa i första rummet.
            </seg>
          </u>
          <note type="speaker" xml:id="i-5f484a49babfff68-0">
            Anf. 81 Statsrådet PETER NORMAN (M):
          </note>
          <u who="unknown" next="cont" xml:id="i-247d66b6ed6f7846-4">
            <seg xml:id="i-4bb618ad08136951-0">
              Fru talman! Jag är som sagt väldigt glad över att Socialdemokraterna
              och Alliansen är överens i frågan, och jag är säker på att Peter
              Persson delar min glädje. Min förhoppning är att vi kommer att
              fortsätta vara överens också efter det att Ägarprövningsutredningen
              har lagt fram sitt betänkande.
            </seg>
            <seg xml:id="i-1c88d746a32280cb-0">
              Låt mig till detta tillägga att det inte är säkert att det är
              till gagn för kommunernas ekonomi att höja skatterna. Vad alliansregeringen
              har lyckats göra är att sänka skatterna genom jobbskatteavdragen
              och ändå öka möjligheterna för kommunerna och deras verksamhet.
              De offentliga utgifternas andel av bnp har inte förändrats sedan
              2006. Det beror på att 200 000 nya människor är i arbete och skickar
              in pengar till statskassan, vilket både jag och Peter Persson
              säkert är glada över.
            </seg>
          </u>
          <note xml:id="i-385be43c648a350a-0">
            Anf. 82 FÖRSTE VICE TALMANNEN:
          </note>
          <u who="unknown" prev="cont" xml:id="i-2d62d20cba77a355-4">
            <seg xml:id="i-f0b0cb27c8990ecd-0">
              Därmed är frågestunden slut. Jag tackar deltagande statsråd och
              ministrar.
            </seg>
          </u>
          <note xml:id="i-002306298f8aa1b6-0">
            7 § (forts. från 5 §) Rättsväsendet (forts. JuU1)
          </note>
          <note type="speaker" xml:id="i-a55e34c98a3361b1-0">
            Anf. 83 JOHAN LINANDER (C):
          </note>
          <u who="johan_linander_6c27ef" next="cont" xml:id="i-e26f6e9c41f95e83-0">
            <seg xml:id="i-5667e9f1894bd7ab-0">
              Fru talman! Nu börjar vi om igen, känns det som.
            </seg>
            <seg xml:id="i-e3e948ecf0710210-0">
              Det här är alltså debatten om budgetpropositionen och rättsväsendets
              pengar, hur mycket pengar som ska gå till varje myndighet under
              2014. Vi behandlar ca 170 motionsyrkanden. I betänkandet finns
              också 65 reservationer, men inte på en enda punkt finns det en
              majoritet mot regeringens politik.
            </seg>
            <seg xml:id="i-158b3ff0a6593472-0">
              Före frågestunden fick vi höra oppositionens svartmålning av
              Sveriges regering, av svenskt rättsväsen och också av enskilda
              personer som bor i Sverige. Nu hoppas jag att vi kan ha en mer
              balanserad debatt och en mer nyanserad bild av svenskt rättsväsen.
            </seg>
            <seg xml:id="i-bf679c2edc3210d0-0">
              I budgeten anslås över 40 miljarder kronor som fördelas mellan
              polis, åklagare, domstolar, kriminalvård och alla de andra myndigheterna
              inom rättsväsendet. Det är mer än 10 miljarder kronor mer än när
              Alliansen tog ansvar för det här landet 2006. Vi har alltså ökat
              rättsväsendets resurser med över 10 miljarder på sju år. Och många
              andra politikområden har fått den typen av tillskott under de
              åren. Det visar hur högt vi prioriterar medborgarnas trygghet.
            </seg>
            <seg xml:id="i-3937722624d69c31-0">
              Resurserna har i stor utsträckning gått till att förstärka polisen,
              eftersom vi 2006 tog över med en klart eftersatt polis. Trots
              att det varit en stor befolkningsökning och en kraftig ökning
              av antalet anmälda brott hade inte antalet poliser ökat. Tvärtom
              hade antalet poliser och civilanställda inom polisen minskat under
              de tolv åren med socialdemokratisk regering.
            </seg>
            <seg xml:id="i-6bede86c28596f8a-0">
              Nu har vi på sju år ökat antalet poliser med ungefär 2 500, och
              vi har ökat antalet civilanställda inom svensk polis med ungefär
              1 300. Det har varit en oerhört viktig faktor för att kunna minska
              brottsligheten och öka tryggheten i samhället.
            </seg>
            <seg xml:id="i-c8ef5d8d1d6839f6-0">
              Har vi då lyckats med detta? Ja, det skulle jag vilja säga att
              vi till största delen har gjort. Vi är absolut inte nöjda med
              allting. Det finns fortfarande stor förbättringspotential, inte
              minst inom polisens utredningsverksamhet. Jag tycker ändå att
              det är viktigt att betona att den faktiska brottsligheten i Sverige
              minskar, enligt de undersökningar som görs av bland annat Brottsförebyggande
              rådet, Brå. Färre människor i Sverige utsätts för brott. Det är
              en mycket positiv utveckling.
            </seg>
            <seg xml:id="i-52d67e331a463e7c-0">
              I den stora nationella trygghetsundersökning som Brå också genomför
              svarar befolkningen att man känner större trygghet nu än vad man
              gjorde 2006. Det är också en mycket viktig utveckling, rent av
              central, för vår rättspolitik.
            </seg>
            <seg xml:id="i-651d5d2fd12c7621-0">
              Rättspolitiken går inte ut på att vi ska ha ett visst antal poliser.
              Rättspolitiken går ut på att skapa ett samhälle där medborgarna
              kan känna trygghet, där man kan gå ut och inte behöva känna sig
              rädd. Det är det vi vill uppnå.
            </seg>
            <seg xml:id="i-fe37e42d26f5f41b-0">
              Har vi då enbart satsat på polisen? Nej, inte alls. När det gäller
              de procentuella anslagsökningarna ligger polisen faktiskt ganska
              långt ned, detta även om polisen har fått nästan 5 miljarder av
              de 10 nya miljarderna som vi har tillskjutit.
            </seg>
            <seg xml:id="i-34edff6712b1f487-0">
              Allra störst procentuellt tillskott av de budgetposter som vi
              behandlar, alltså inom rättsväsendets utgiftsområde, har rättsliga
              biträden fått. Det ska man komma ihåg när man hör Morgan Johanssons
              påstående att regeringen inte skulle ha satsat på rättsliga biträden,
              rättssäkerhet och rättstrygghet.
            </seg>
            <seg xml:id="i-2eef6908f2e7fe08-0">
              Därefter kommer Ekobrottsmyndigheten, vars anslag har ökat med
              nästan 70 procent sedan 2006. Då ska man också komma ihåg att
              de har fått ett större ansvarsområde.
            </seg>
            <seg xml:id="i-d33b794faa8ab5c6-0">
              Vidare har Rättsmedicinalverket och Säkerhetspolisen fått mer
              än 50 procent i anslagsökningar. Kriminalvården och Åklagarmyndigheten
              har fått mer än 40 procent i anslagsökningar. Även Domstolsverket,
              Brottsförebyggande rådet och Brottsoffermyndigheten har faktiskt
              fått större procentuella ökningar av sina anslag än vad polisen
              har fått.
            </seg>
            <seg xml:id="i-a7fd2b6aa128914a-0">
              Detta visar mycket tydligt hur vi har satsat på hela rättskedjan.
              Även om det är polisen som får mycket uppmärksamhet har vi satsat
              på hela rättskedjan. Det har vi helt enkelt gjort därför att rättskedjan
              inte är starkare än sin svagaste länk.
            </seg>
            <seg xml:id="i-4a6b8076f1611c26-0">
              Fru talman! I förra årets budget fattade vi ett historiskt beslut,
              nämligen att skapa en nationell polismyndighet i stället för dagens
              21 länspolismyndigheter – en enormt stor omorganisation, förmodligen
              den största i Myndighetssverige någonsin. Och arbetet fortskrider.
              Den 1 januari 2015 ska den nya organisationen träda i kraft.
            </seg>
            <seg xml:id="i-8ec3507112cefe9f-0">
              Med anledning av den nya organisationen för polisen fattar vi
              genom den här budgeten ytterligare två beslut som behöver fattas.
              Det handlar om att Säkerhetspolisen ska ombildas till en egen
              fristående myndighet, medan Statens kriminaltekniska laboratorium,
              SKL, ska ingå i den nya nationella polismyndigheten. Bakgrunden
              är att Säpo och SKL i dag ligger under Rikspolisstyrelsen. Med
              den nya polismyndigheten kommer det inte att finnas någon rikspolisstyrelse,
              alltså måste de få en ny myndighetstillhörighet.
            </seg>
            <seg xml:id="i-0d0588bb960974ec-0">
              Polisorganisationskommittén har diskuterat frågan ingående och
              enigt kommit fram till att Säkerhetspolisen bör bli en egen fristående
              myndighet. Redan i dag fungerar Säpo i princip som en egen myndighet.
              Den allra minst ingripande förändringen är att göra den till en
              egen myndighet. Men även fortsättningsvis kommer det att krävas
              ett nära samarbete med den öppna polisen.
            </seg>
            <seg xml:id="i-ff4503cc86a5d9ce-0">
              Vad gäller Statens kriminaltekniska laboratorium diskuterades
              även om detta skulle bli en egen myndighet. Men en enig polisorganisationskommitté
              kom fram till att en sammanhållen process, från brottsplatsen
              till laboratoriet, fungerar bäst om SKL blir en del av den nya
              polismyndigheten.
            </seg>
            <seg xml:id="i-fb74df64e3f49f4b-0">
              Utöver dessa två förslag finns det ytterligare två förslag i
              budgeten som berör rättsväsendet men som inte har med själva pengarna
              att göra.
            </seg>
            <seg xml:id="i-a9a1e5c6f54e6fb0-0">
              Det ena är en ändring i ordningslagen. Det andra, som jag tänkte
              börja med, är att ansökningsavgifterna i domstol bör höjas.
            </seg>
            <seg xml:id="i-669df3a2e8c62256-0">
              Förslaget kom från början från Domstolsverket som menar att avgiftsnivåerna
              inte har räknats upp på väldigt länge. Vi i Sverige har låga avgifter
              i ett europeiskt perspektiv, och det finns givetvis en tanke med
              det. Vi ska inte ha höga ansökningsavgifter som gör att medborgarnas
              faktiska möjligheter att gå till domstol försvinner.
            </seg>
            <seg xml:id="i-fbc971808adffe6c-0">
              Det andra förslaget handlar alltså om en ändring i ordningslagen.
              Det innebär att den som anordnar en offentlig tillställning eller
              allmän sammankomst, till exempel en fotbollsmatch, inte ska vara
              ersättningsskyldig för polisens kostnader. Det är en fråga som
              har diskuterats väldigt mycket de senaste åren.
            </seg>
            <seg xml:id="i-152298ad692e612e-0">
              Det började med att polisen började ta betalt, efter påtryckningar
              från Riksrevisionen. Egentligen har reglerna funnits länge, men
              polisen hade valt att inte fakturera sina kostnader. Man började
              fakturera för framför allt fotbolls- och ishockeymatcher som anordnades
              av idrottsaktiebolag.
            </seg>
            <seg xml:id="i-09a77438dd726dce-0">
              Vi har låtit två olika utredningar titta på frågan, och svaret
              var att det inte är alldeles enkelt att göra de här gränsdragningarna.
              För att komma ifrån det föreslås nu i budgeten att polisen får
              20 miljoner kronor extra och att ersättningsskyldigheten tas bort
              helt. Det ska dock betonas att arrangörernas ansvar för att skapa
              trygga och säkra arrangemang inte försvinner. Man kan inte strunta
              i att ta eget ansvar och lita på att poliserna ordnar allt. Tvärtom
              kan klubbarna då även fortsättningsvis bli ersättningsskyldiga.
              Men utgångspunkten är alltså att polisen inte ska fakturera sina
              kostnader i samband med ordningshållandet.
            </seg>
          </u>
          <note xml:id="i-2efb5a74762a7658-0">
            Lagändringen föreslås träda i kraft redan den 1 januari 2014.
            Det är mycket snart.
          </note>
          <u who="johan_linander_6c27ef" prev="cont" xml:id="i-a2dff7e9477bc24c-0">
            <seg xml:id="i-720dc17ac6b84ff4-0">
              Fru talman! Jag vill slutligen säga något om de reservationer
              som finns i betänkandet. Det är intressant att se vilka som skriver
              reservationer tillsammans. Det finns 65 reservationer.
            </seg>
            <seg xml:id="i-c8d4ed179f476186-0">
              Tar vi bort de 12 som Sverigedemokraterna står för finns det
              53 på olika sätt rödgröna reservationer. Fast de är inte så rödgröna
              som man skulle kunna tro. Endast 8 reservationer av de 65 står
              Socialdemokraterna, Miljöpartiet och Vänsterpartiet bakom tillsammans.
              Det är dessutom tämligen harmlösa reservationer.
            </seg>
            <seg xml:id="i-692e4d0729ed1952-0">
              Det är 47 andra som har helt andra konstellationer. Det är ganska
              vanligt att S och V skriver reservationer. Miljöpartiet och Vänsterpartiet
              tillsammans är också mycket vanligt. Det är värt att notera att
              Socialdemokraterna och Miljöpartiet inte har en enda reservation
              tillsammans. Det är två partier som i andra sammanhang numera
              försöker gå armkrok. Men just på det här politikområdet tycks
              det inte vara så.
            </seg>
            <seg xml:id="i-30caa64ff4336b40-0">
              Det bekräftar också den verklighet som finns. Vi ser många reservationer
              från MP och V. Miljöpartiet och Vänsterpartiet tycker ofta lika
              inom de områden som vi hanterar inom justitieutskottet, medan
              Socialdemokraterna står ganska långt ifrån.
            </seg>
            <seg xml:id="i-d5ba6a559f8a343d-0">
              Frågan som jag och väldigt många väljare ställer sig är: Vilken
              politik på rättsområdet kommer ni att driva om ni vinner valet
              nästa år? Vi redogör gärna och tydligt för vad vi vill driva för
              politik på rättsområdet. Men det tycks vara så att de rödgröna
              hoppas och önskar att väljarna ska köpa grisen i säcken och chansa.
            </seg>
            <seg xml:id="i-7d97fe7f0cd3a468-0">
              Detta är en för viktig fråga för att chansa. Ska vi gå tillbaka
              till en politik där polisstationer läggs ned och polisen centraliseras
              som vi såg under förra justitieministern Thomas Bodströms tid?
              Är det vad vi kommer att få om det skulle bli en rödgrön regering?
            </seg>
            <seg xml:id="i-92e253c0c162e79d-0">
              Vi har snart kämpat i åtta år. Vi har lyckats vända trenden.
              Brottsligheten går ned, och medborgarna känner sig tryggare. Tänker
              ni ändra inriktningen på svenskt rättsväsen är jag övertygad om
              att väljarna vill veta det före valet.
            </seg>
          </u>
          <note xml:id="i-0ea5b2ffd76a23b1-0">
            Fru talman! Med det yrkar jag bifall till utskottets förslag
            i betänkandet och avslag på samtliga reservationer.
          </note>
          <note type="speaker" xml:id="i-2f234a91a86359d9-0">
            Anf. 84 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-21a622ee45450d3b-1">
            <seg xml:id="i-0d28766c205b250d-0">
              Fru talman! Johan Linander säger att han har lyckats vända trenden.
              Vilken trend menar han då? Det anmäls 200 000 fler brott i dag
              än vad som var fallet 2006. Är det vad han menar med en trendförändring,
              från 1,2 miljoner anmälda brott per år till ungefär 1,4 miljoner
              anmälda brott per år?
            </seg>
            <seg xml:id="i-06bab1e41e1dea07-0">
              Andelen uppklarade brott faller från 18 procent 2006 till 17
              procent 2012 och till 16 procent det första halvåret 2013. Var
              det att vända trenden, att ni skulle fånga färre bovar? Om det
              var att vända trenden får vi nog försöka åstadkomma ytterligare
              en vändning för att öka andelen uppklarade brott och bli bättre
              på att förebygga brott. Han säger att ni har lyckats. Om det är
              att lyckas, fru talman, vill jag inte vara med när ni misslyckas.
            </seg>
            <seg xml:id="i-426da05e7245810e-0">
              Sedan kommenterar han detta med de rättsliga biträdena och den
              kritik som jag hade. Grundproblemet är att ni har lagt fram ett
              utredningsdirektiv som andas neddragningar för de rättsliga biträdena,
              försvarsadvokater och målsägandebiträden. Det har ni gjort mot
              bakgrund av att ni känner er alarmerade över kostnadsutvecklingen.
              Det är bara att läsa direktivet. Det är mycket tydligt att ni
              vill begränsa tillgången till rättsliga biträden. Ni diskuterar
              också hur ni ska kunna höja avgiften för rättshjälpen.
            </seg>
            <seg xml:id="i-35399bf002759ad8-0">
              Jag vill gärna ha ett svar från Johan Linander i dagens debatt.
              Kommer du att medverka till att försämra villkoren för målsägandebiträden
              och försvarsadvokater under de kommande åren om ni klarar av att
              sitta kvar i regeringsställning?
            </seg>
          </u>
          <note type="speaker" xml:id="i-bc45b8416299abd7-0">
            Anf. 85 JOHAN LINANDER (C) replik:
          </note>
          <u who="johan_linander_6c27ef" xml:id="i-e4a626b9cbc1d4f2-0">
            <seg xml:id="i-40c8946380d73b4d-0">
              Fru talman! Det känns lite konstigt att behöva stå här och berätta
              för justitieutskottets ordförande att statistiken över anmälda
              brott inte är samma sak som antalet brott som begås i samhället.
            </seg>
            <seg xml:id="i-667b44da2178c300-0">
              Det är väldigt bra att fler anmäler brottslighet. Det har också
              funnits en rad kampanjer att man ska anmäla fler brott till exempel
              när det gäller mäns våld mot kvinnor. Det är väldigt bra att fler
              väljer att anmäla de brott som begås.
            </seg>
            <seg xml:id="i-cacc577780083b3c-0">
              Man kan titta på den statistik som Brottsförebyggande rådet tar
              fram. Man tillfrågar väldigt många människor och ställer bland
              annat frågan: Har du utsatts för brott det senaste året? Svenska
              folket svarar att de nu utsätts för färre brott än tidigare. Det
              är ett väldigt bra trendbrott. Det är konstigt om inte justitieutskottets
              ordförande vill vara med om det trendbrottet.
            </seg>
            <seg xml:id="i-1cc879afe9a73c43-0">
              När det gäller rättsliga biträden är det klart att Morgan Johansson
              och Socialdemokraterna gärna vill skrämmas och hävda att det kommer
              att bli neddragningar. Nu finns det ingen budgetpost inom rättsväsenområdet,
              vilket jag också sade i mitt anförande, som har haft en sådan
              ökning sedan 2006. Det är en mycket snabb ökning.
            </seg>
            <seg xml:id="i-181261633d2a07ab-0">
              En ansvarsfull regering måste ställa sig frågan: Har de pengar
              som tillskjutits år från år använts på ett riktigt sätt? Det kanske
              finns de som har större behov än andra? Vi kanske behöver utöka
              resurserna för rättsliga biträden på vissa områden medan det kanske
              har blivit för mycket resurser på andra områden?
            </seg>
            <seg xml:id="i-297863d09bb10057-0">
              Så bör en ansvarsfull regering hantera frågan när den ser att
              det är en snabb kostnadsutveckling, och det är också så vi gör.
            </seg>
          </u>
          <note type="speaker" xml:id="i-1ab151ec140383ad-0">
            Anf. 86 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-21a622ee45450d3b-2">
            <seg xml:id="i-b99865eb7e6c12a4-0">
              Fru talman! Min fråga var: Kommer du att medverka till att försämra
              villkoren för målsägandebiträden och försvarsadvokater? Det är
              en mycket enkel fråga. Man kan svara antingen ja eller nej på
              den.
            </seg>
            <seg xml:id="i-72d0105019670620-0">
              I det direktiv som ni har lagt fram är ni mycket tydliga. Där
              säger ni att ni vill begränsa tillgången till försvarsadvokater
              och målsägandebiträden och att utredningen ska lägga fram förslag
              om det. Ni diskuterar hur ni ska kunna höja avgifterna för rättshjälpen.
            </seg>
            <seg xml:id="i-66a44529db881764-0">
              Vi socialdemokrater går i andra riktningen. Vi säger att målsägandebiträden
              bör komma in tidigare i processen just för att de ska kunna stödja
              ett brottoffer hela vägen igenom inför och under en rättegång.
            </seg>
            <seg xml:id="i-bd6b7122bbe781dc-0">
              Det har vi lagt fram förslag om i flera år i den här kammaren,
              och Johan Linander har varje gång röstat nej. Han har röstat mot
              förslag som handlat om att utöka möjligheterna att få målsägandebiträde.
            </seg>
            <seg xml:id="i-3f50f0f838a2cb41-0">
              När man sedan tittar på kostnadsutvecklingen är det som tydligen
              gör den borgerliga regeringen så alarmerad att kostnaden för rättsliga
              biträden har ökat med drygt 1 miljard sedan år 2000, på elva år.
              Det är den kostnadsutveckling som ni blir så upprörda över att
              ni måste dämpa den på olika sätt.
            </seg>
            <seg xml:id="i-3521fe8b5f908150-0">
              Jag tycker inte att det är särskilt konstigt att kostnadsutvecklingen
              ser ut så. Antalet mål i domstol har ökat och ambitionsnivåerna
              på området har också ökat.
            </seg>
            <seg xml:id="i-036ee1bd4da7433d-0">
              Det är mycket märkligt att en regering som gärna är med om att
              sänka skatten med inte bara 1 miljard utan 15 miljarder, som vi
              strax ska ta ställning till, samtidigt är så oerhört snål med
              verksamheter som handlar om att stärka rättssäkerheten och brottsoffrens
              ställning.
            </seg>
            <seg xml:id="i-0262b095d8bcc90f-0">
              När det gäller skattesänkningar finns det alltid pengar för regeringen.
              Men när det gäller brottsoffer och rättssäkerhet är det snålhetens
              kalla lampa som lyser.
            </seg>
          </u>
          <note type="speaker" xml:id="i-8861681374b15f55-0">
            Anf. 87 JOHAN LINANDER (C) replik:
          </note>
          <u who="johan_linander_6c27ef" xml:id="i-e4a626b9cbc1d4f2-1">
            <seg xml:id="i-e9b9b6caabde0b7d-0">
              Fru talman! Det finns ingen som har så mycket pengar som Socialdemokraterna
              när de sitter i opposition. Det är kanske så det fungerar när
              man räknar dubbelt.
            </seg>
            <seg xml:id="i-b251fe8b57da08d2-0">
              Man säger: Vi ska inte ha jobbskatteavdraget. Sedan använder
              man de pengarna till något helt annat i sin budget. Samtidigt
              säger man: Får vi makten ska vi inte dra tillbaka jobbskatteavdraget.
            </seg>
            <seg xml:id="i-e3823ebfaf5e9942-0">
              Först använder man dem en gång. Sedan finns inte de pengarna
              kvar. Man kan inte använda samma pengar två gånger.
            </seg>
            <seg xml:id="i-2f552c7170e952b6-0">
              Det finns områden när det gäller rättsliga biträden där begränsningar
              säkert kan göras. Det är just därför vi tillsätter utredningen
              för att se: Finns de områdena? Finns det möjligheter där pengarna
              inte använts på ett korrekt sätt?
            </seg>
            <seg xml:id="i-73fdef47d911e915-0">
              Det kanske finns andra områden där vi säger: Vi kanske borde
              utöka möjligheten till rättslig hjälp. Det är just därför man
              tillsätter en utredning. En ansvarsfull regering ser över hur
              man använder pengarna. Ökningen är 1 miljard, men från vad då?
              Det är från ca 1 miljard tidigare. Det är nästan en fördubbling
              av pengarna, och de har ökat under ett fåtal år.
            </seg>
            <seg xml:id="i-738f28fcb0e31a82-0">
              Det blir lite märkligt när man hör Morgan Johanssons vurmande
              för att advokater ska få bättre betalt. Det är kanske inte det
              som är det allra viktigaste. Om vi använder pengar till rättsliga
              biträden på ett felaktigt sätt ser jag hellre att vi använder
              dem till skyddade boenden, hjälp till brottsofferjourer eller
              någonting annat. Mer pengar till advokater känns inte som det
              allra viktigaste om vi ska stödja dem som har utsatts för brott.
              Resurserna ska användas på ett korrekt sätt, och då måste man
              också se över hur de används.
            </seg>
          </u>
          <note type="speaker" xml:id="i-a225d206c58ed056-0">
            Anf. 88 LENA OLSSON (V) replik:
          </note>
          <u who="lena_olsson_fc0610" xml:id="i-b8037c8b48fd7f11-0">
            <seg xml:id="i-064b759a8364c9c9-0">
              Fru talman! Det är väl bra om man tycker att pengar ska användas
              på ett korrekt sätt. Man kan också tillägga att man kan använda
              dem på ett effektivt sätt. Alla från oppositionen, S, V och MP,
              har sagt att vi inte tycker att man har fått så mycket verkstad
              av de pengar som man har tilldelat rättsväsendet.
            </seg>
            <seg xml:id="i-42919cc8ea305a6a-0">
              Jag skulle vilja fråga Johan Linander om det här med obligatorisk
              handledning för de nya poliser som kommer ut. Detta är en motion
              som Vänsterpartiet har väckt många gånger i många år i rad, men
              vi har inte fått något gehör för den.
            </seg>
            <seg xml:id="i-d4bc6f9ab2c590d0-0">
              Brottsförebyggande rådet, som har tittat lite på det här, konstaterar
              när det gäller förstärkningen och följden av regeringens satsning
              att antalet brott har ökat under perioden. Det står också att
              man har haft ovanligt stora pensionsavgångar under de senaste
              åren, vilket medför att andelen unga oerfarna poliser är stor.
            </seg>
            <seg xml:id="i-fa60e965c04e09e1-0">
              Jag menar att det är ett resursslöseri när det gäller de nya
              poliser som kommer in i yrket. Det är påfrestande, och det kan
              vara rent traumatiskt med olika upplevelser i olika fall. Varför
              har inte majoriteten sett till att de här unga killarna och tjejerna
              har fått en obligatorisk och bättre handledning?
            </seg>
          </u>
          <note type="speaker" xml:id="i-867aafd171eac2ef-0">
            Anf. 89 JOHAN LINANDER (C) replik:
          </note>
          <u who="johan_linander_6c27ef" xml:id="i-e4a626b9cbc1d4f2-2">
            <seg xml:id="i-ee5b63c6559cfa89-0">
              Fru talman! Det är intressant att höra att Socialdemokraternas,
              Vänsterpartiets och Miljöpartiets politik är att vi ska ha ett
              effektivare rättsväsen. Förlåt, men det tycker vi också. Det kanske
              inte är det som är den stora skillnaden i hur politiken utformas.
              Det är klart att vi vill ha ett effektivt rättsväsen; sedan är
              frågan hur man uppnår det.
            </seg>
            <seg xml:id="i-361ea79f0173340d-0">
              En av de viktiga frågorna nu är igångsättandet av den nya nationella
              polismyndigheten och att den får en bra start. Jag måste säga
              att vi fick en bra start i och med att Polisorganisationskommittén
              har varit enig i precis hela genomförandet.
            </seg>
            <seg xml:id="i-f2e41e696c4a26c3-0">
              Sedan är det beklagligt att till exempel Vänsterpartiet inte
              kan stå kvar vid det man har sagt i Polisorganisationskommittén.
              Det gäller till exempel utredningar av misstänkta poliser. Där
              säger Vänsterpartiet en sak i utredningen och går med på att Riksenheten
              för polismål, som ligger hos åklagarna, ska finnas kvar på samma
              sätt som i dag. Sedan säger de tvärtom i kammaren. Det blir inte
              lätt att hitta lösningar som har breda majoriteter eller där man
              är enig om man säger en sak först och en annan sak sedan.
            </seg>
            <seg xml:id="i-623403d2a40388cd-0">
              Det är klart att jag tycker att nya poliser ska få en god handledning.
              Man ska få det stöd och den hjälp som man behöver som ung polis.
              Jag kan berätta att vi senast i går i Rikspolisstyrelsens styrelse
              hade en internrevisionsrapport som visade hur man tar emot nya
              civilanställda. Det finns problem med det, och jag tror att det
              finns problem även med hur man tar emot nya poliser. Det är klart
              att det ska finnas en handledning, men jag tycker inte att vi
              ska stå i Sveriges riksdag och bestämma precis hur polisen ska
              utforma sin handledning och hur den ska fungera. Det måste myndigheten
              själv klara av.
            </seg>
          </u>
          <note type="speaker" xml:id="i-9fa8072dc5e3ad9a-0">
            Anf. 90 LENA OLSSON (V) replik:
          </note>
          <u who="lena_olsson_fc0610" xml:id="i-b8037c8b48fd7f11-1">
            <seg xml:id="i-bedf2d73eda39376-0">
              Fru talman! Enligt Johan Linander är det mycket som vi inte ska
              ta upp här i riksdagen. Men när man är ute och träffar både unga
              och äldre poliser hör man att de tycker att detta är en brist.
              Om det då inte händer någonting i myndigheten ska man givetvis
              tala om det i denna kammare. Det är vi som är de högst ansvariga.
              Det har inte kommit någon obligatorisk personalhandledning till
              stånd, vilket jag beklagar. Jag hoppas att ni har det i åminnelse
              till någon annan gång.
            </seg>
            <seg xml:id="i-0dbe306da382e9e7-0">
              Vad beträffar frågan om en helt fristående myndighet är jag medveten
              om vad Vänsterpartiets representant sade i utredningen. Men vi
              har också svarat på frågan i kammaren. Vad man säger i utredningen
              är en sak, men partiets ställning är fortfarande att vi ska ha
              en helt fristående myndighet – detta för att försäkra medborgarna
              om att man gör detta på bästa sätt och så långt som möjligt skilt
              från polis och åklagare.
            </seg>
            <seg xml:id="i-4330426edb97a5bf-0">
              Detta är inte något nytt. Polisförbundet kräver det. Och som
              jag sade i mitt anförande har jag fortfarande inte träffat en
              enda polis som tycker som ni i det här fallet. De tycker som Miljöpartiet
              och Vänsterpartiet i frågan. Jag tycker inte att det är helt oväsentligt.
              Det man grundar detta på är att man vill ha ett så gott renommé
              och förtroende hos befolkningen som möjligt.
            </seg>
            <seg xml:id="i-527c60e4c82ae6ff-0">
              Jag kan inte säga på rak arm om det sedan leder till att fler
              fälls eller inte, men tryggheten med att vi ska kunna lita på
              att myndigheten gör ett så bra jobb som möjligt gör att detta
              är solklart för vår del.
            </seg>
          </u>
          <note type="speaker" xml:id="i-4013f439f60d4b1a-0">
            Anf. 91 JOHAN LINANDER (C) replik:
          </note>
          <u who="johan_linander_6c27ef" xml:id="i-e4a626b9cbc1d4f2-3">
            <seg xml:id="i-6aae5021f0626570-0">
              Fru talman! Jag måste säga att jag blir något både förvånad och
              bekymrad när Vänsterpartiet står och säger: Vi har visserligen
              en representant i en utredning som tar hand om en av de viktigaste
              organisationsförändringarna i svenskt rättsväsen genom tiderna,
              men ni ska inte kunna lita på att denna representant för vårt
              parti står för partiets åsikt!
            </seg>
            <seg xml:id="i-7f93b75ea90c40cc-0">
              Varför sitter det då en vänsterpartist i utredningen? Ni kanske
              bör tänka om och berätta lite om vad partiets politik är för de
              representanter ni placerar i parlamentariska utredningar.
            </seg>
            <seg xml:id="i-4481e7cedf1f3f28-0">
              När det kommer till handledningen är det klart att Lena Olsson
              får säga vad hon tycker. Jag sade precis vad jag tycker också.
              Jag tycker att det behövs handledning. Men det är viss skillnad
              mellan att berätta vad man tycker och att lagstifta, vilket vi
              gör i den här kammaren. Att lagstifta om detaljer i hur polisens
              verksamhet ska styras är för mig främmande, och jag ska berätta
              varför. Jag tror nämligen inte att vi som politiker, som är valda
              för att vi har förtroende från svenska folket, kan verksamheten
              bättre än de myndigheter som är satta att sköta den. Om vi inte
              tycker att verksamheten sköts på ett korrekt sätt och att ledningen
              och chefer inte gör det jobb som man kan förvänta sig av dem får
              man byta chefer. Jag tror inte att det är rätt väg att gå att
              gå in och detaljstyra i myndigheters verksamhet.
            </seg>
          </u>
          <note type="speaker" xml:id="i-b3866b10ab411dec-0">
            Anf. 92 MARIA FERM (MP) replik:
          </note>
          <u who="maria_ferm_5a996c" xml:id="i-8722e8cf54a36c6f-1">
            <seg xml:id="i-42b77d0517a912f0-0">
              Fru talman! Också jag skulle vilja ta upp någonting som rör kvaliteten
              i polisens verksamhet. Det som vi har sett under hela den tid
              som Alliansen har suttit i regeringsställning har varit att man
              har satsat på kvantitet – på att öka antalet poliser för att på
              detta sätt kunna klara upp fler brott.
            </seg>
            <seg xml:id="i-0da21a4189dbd24c-0">
              Resultatet av det är dock inte att verksamheten har förbättrats
              eller att andelen personuppklarade brott har ökat, utan endast
              att antalet poliser ökar. Det är såklart viktigt att se över antalet
              poliser också, men risken är att man då förbiser kvaliteten i
              verksamheten.
            </seg>
            <seg xml:id="i-85163d39786d933b-0">
              Lena Olsson tog upp frågan om handledning, som absolut inte är
              en oväsentlig fråga. Dessutom är detta en budgetdebatt, och det
              är ju också en budgetfråga. Miljöpartiet avsätter till exempel
              10 miljoner kronor till att öka handledningen för polisen. Det
              är jätteviktigt; det visar inte minst en aktuell avhandling från
              Umeå universitet. Det är viktigt för att man ska kunna hantera
              den verklighet som man arbetar med och för att man inte ska utveckla
              cynism eller bränna ut sig. Just arbetsmiljön för Sveriges poliser
              är jätteviktig för att de ska kunna göra ett bra jobb.
            </seg>
            <seg xml:id="i-571b8beffb8c7a56-0">
              Något annat som också är viktigt är en högskolebaserad polisutbildning,
              någonting som vi tyvärr inte har i dag men som efterfrågas, inte
              minst av Polisförbundet. Det skulle kunna leda till att polisen
              kunde arbeta bättre, kunde få bättre utbildning och bättre verktyg
              men också till att det fanns forskning kopplad till polisyrket,
              vilket vi tror skulle vara mycket bra.
            </seg>
            <seg xml:id="i-77a0e122984a6a6b-0">
              Därför skulle jag vilja höra utvecklade resonemang om hur det
              kommer sig att kvalitetsaspekterna inte är prioriterade för regeringen
              och varför ni inte har gjort någonting i de här frågorna.
            </seg>
          </u>
          <note type="speaker" xml:id="i-f9d50db97cf975da-0">
            Anf. 93 JOHAN LINANDER (C) replik:
          </note>
          <u who="johan_linander_6c27ef" xml:id="i-e4a626b9cbc1d4f2-4">
            <seg xml:id="i-4d36bbe00c8334b3-0">
              Fru talman! Det stämmer såklart inte att kvantitet och kvalitet
              måste stå emot varandra. Vi har försökt jobba med bådadera. Samtidigt
              har vi utökat platserna för polisutbildningen för att kunna få
              fler poliser. Det gick ganska snabbt. Vi vill nå resultat snabbt.
              Om man snabbt ökar antalet poliser kommer det in väldigt många
              nya poliser. I det totala antalet poliser i Sverige utgör de nya
              poliserna en stor andel.
            </seg>
            <seg xml:id="i-d18985a04d903b68-0">
              Det är självklart att en ung ny polis utan erfarenhet inte kommer
              att göra lika mycket och nå samma resultat som en äldre erfaren
              polis. Vi vet att många äldre poliser under den senaste tiden
              har gått i pension; det har varit en stor pensionsavgång. Där
              har en kunskap försvunnit, en kunskap som de nya poliserna håller
              på att bygga upp.
            </seg>
            <seg xml:id="i-e05d732b00ca194e-0">
              Antalet uppklarade brott ligger på en stabil nivå. Men eftersom
              fler brott anmäls har andelen uppklarade brott minskat något.
              Det är såklart ingenting som vi är nöjda med. Vi ser en klar förbättringspotential.
              Polisen måste kunna utreda en större andel av de brott som begås.
            </seg>
            <seg xml:id="i-9422810316bdea24-0">
              Just nu tittar man på varför det har blivit som det har blivit.
              Det finns en del aspekter där, såsom en ny sorts brottslighet
              som är betydligt svårare att utreda, internetbedrägerier. Dessa
              kräver stora utredningsresurser även om det kanske bara blir en
              fällande dom med ett lågt straffvärde.
            </seg>
            <seg xml:id="i-ae10f08f2ba07c8e-0">
              Jag kan bara hålla med om att både kvalitet och kvantitet måste
              klaras av. Man kan inte välja det ena eller det enda.
            </seg>
          </u>
          <note type="speaker" xml:id="i-a2cf16c02bc9fb0c-0">
            Anf. 94 MARIA FERM (MP) replik:
          </note>
          <u who="maria_ferm_5a996c" xml:id="i-8722e8cf54a36c6f-2">
            <seg xml:id="i-2040d3db863c6ed2-0">
              Fru talman! Jag tycker att just kvalitetsfrågorna är väldigt
              viktiga. Frågan om handledning hänger till exempel ihop med frågan
              om förtroendet för polisen, frågan om bemötande och hur bra arbete
              polisen kan utföra. Även om det kan tyckas vara en detaljfråga
              är det viktigt vilka politiska signaler vi sänder ut. Polisorganisationen
              måste prioriteras resursmässigt för att det ska kunna vara ett
              riktigt stöd.
            </seg>
            <seg xml:id="i-dee8e3a96182f3a1-0">
              Nu finns det till och med forskning som tydligt visar att poliser
              i Sverige i större utsträckning riskerar att bli utbrända än andra
              poliser. Det tror jag faktiskt är någonting som vi måste ta på
              allvar, på samma sätt som vi verkligen måste ta på allvar den
              förtroendebrist som jag tror att det senaste årets olika typer
              av skandaler om diskriminering från polisen riskerar att leda
              till. Där tror jag att det är jätteviktigt att vi från politiskt
              håll säger att poliser behöver prioritera arbetet mot diskriminering.
              Man måste prioritera utbildning och vara medveten om att diskriminering
              existerar inom hela rättsväsendet. Om vi från politiskt håll inte
              säger att detta är en prioriterad fråga, varför skulle det då
              komma upp som en prioriterad fråga inom rättsväsendet?
            </seg>
            <seg xml:id="i-88bf0421276db466-0">
              Jag tror verkligen att det här är någonting som riskerar att
              urholka förtroendet inom polisen i stora delar av befolkningen.
              Registret över romer hos Skånepolisen är den senaste i raden av
              händelser som på olika sätt har minskat förtroendet. Jag tror
              att det är farligt därför att det kan medföra ett minskat förtroende
              för polisen och leda till svårigheter med att klara upp brott,
              till att färre vill ställa upp som vittne och att färre vill ge
              tips till polisen. På det sättet försämras möjligheterna att arbeta
              brottsbekämpande.
            </seg>
          </u>
          <note type="speaker" xml:id="i-d020e92e5c81ce1c-0">
            Anf. 95 JOHAN LINANDER (C) replik:
          </note>
          <u who="johan_linander_6c27ef" xml:id="i-e4a626b9cbc1d4f2-5">
            <seg xml:id="i-8a7346c0cb689c1e-0">
              Fru talman! Jag vill ändå påpeka för Maria Ferm att under åren
              som Alliansen har styrt Sverige och svensk polis har ytterligare
              en trend brutits. Vi såg en snabb nedläggning av polisstationer
              under den förre justitieministerns tid, med en socialdemokratisk
              regering då Miljöpartiet ingick i majoriteten i riksdagen. Sedan
              dess har vi haft en snabb utveckling åt andra hållet, nämligen
              att vi har fått fler polisstationer, inte minst poliser i stadsdelar
              som är socialt utsatta. Det är en jätteviktig utveckling. Ska
              man få in uppgifter från allmänheten går det inte bara att komma
              ut i en stadsdel precis när någonting har hänt och be folk att
              berätta vad som hänt. Man måste bygga upp förtroendet långsiktigt.
              Det gör man genom att vara närvarande hela tiden.
            </seg>
            <seg xml:id="i-0fae07ac390d8123-0">
              Det är precis den politiken Alliansen har fört. Polisen ska vara
              tillgänglig och närvarande i samhället. Det tycker jag att vi
              ser resultatet av även om det finns områden där det inte fungerat
              bra.
            </seg>
            <seg xml:id="i-0a2ccd7beabc26d2-0">
              En sak till vill jag ta upp. Maria Ferm säger fortfarande att
              det var ett romskt register. Det besvärar mig lite, eftersom Säkerhets-
              och integritetsskyddsnämnden har kommit till slutsatsen att det
              inte var ett etniskt baserat register utan ett register som byggde
              på kriminalitet. Man hade tagit in alldeles för många personer
              och inte noterat vilka som inte är brottsmisstänkta och så vidare.
              Det finns många fel i det registret, men det var inte etniskt
              baserat, och då tycker jag inte att man ska säga så heller.
            </seg>
            <seg xml:id="i-36a74c1b4010f1ad-0">
              Detaljdestinerade pengar, som Miljöpartiet vill ha, tror jag
              inte är bra. Jag tror inte att vi i politiken kan säga att någonting
              kostar 10 miljoner, 20 eller 5 miljoner för den delen heller.
              Politiker ska inte detaljstyra myndigheters verksamhet i allmänhet
              och allra minst polisens.
            </seg>
          </u>
          <note type="speaker" xml:id="i-744339921a145687-0">
            Anf. 96 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-4354122a6c95e94d-0">
            <seg xml:id="i-4b96832373080c6e-0">
              Fru talman! Jag kan inte låta bli några reflexioner när jag lyssnat
              på debatten. Många gånger formas debatten utifrån en kontext,
              de nyheter man hört och det man upplevt alldeles innan. Jag har
              svårt att lösgöra mig från tanken att fokus från Socialdemokraternas
              gruppledare på domstolarna i dag lite grann har att göra med förra
              veckans uttalanden som upprört stora delar av domstolsväsendet.
              På något sätt handlar det nu om att rehabilitera sig.
            </seg>
            <seg xml:id="i-95dafd7162afeaec-0">
              Jag tycker själv att det är naturligt att en regering ser över
              galopperande kostnader, åtminstone för att veta varför kostnaderna
              galopperar. Vad det leder till för slutsatser är en annan sak.
            </seg>
            <seg xml:id="i-dbeac7ae7757cc16-0">
              Själv har jag påverkats av omgivningen. Jag fick ett gott betyg
              för svensk polis för en tid sedan. Det var från en närstående
              som invandrade till Sverige för ett och ett halvt år sedan. Det
              passerade en polisbil. Hon sade: Det är konstigt att jag känner
              mig trygg när jag ser en svensk polis. Hemma blev jag alltid rädd.
            </seg>
            <seg xml:id="i-6cc08a488cdfd44d-0">
              Det är svårt för mig att inte reagera för det som händer vid
              Majdan när jag har vänner som demonstrerar där och ser hur olika
              vi uppfattar saker. När 350 000 människor går ut därför att de
              vill ha ett närmare samarbete med EU förstår jag dem. När man
              ser hur Berkut agerar gentemot dem som demonstrerar reagerar man.
              Det är de facto ett land som inte ens har en polis utan en milis
              som har ett helt annat uppdrag än en polis. Då reagerar man.
            </seg>
            <seg xml:id="i-d61da96b84ad7abf-0">
              Ibland kan jag uppfatta att diskussionen om hur hemskt vi har
              det i Sverige ramlar ihop lite. Vi har det mycket bra i Sverige,
              men självklart har vi problem. Vi ska fortsätta att arbeta politiskt
              för att försöka lösa dem.
            </seg>
            <seg xml:id="i-3800f667cd04e6e9-0">
              Jag har lyssnat på er i oppositionen. Ni har lovat en massa saker.
              Ni har lovat att satsa pengar på polisen, och så har ni lovat
              att ni ska spara på polisen. Ni har lovat att satsa pengar på
              kriminalvården, och så har ni lovat att ni ska spara på kriminalvården.
              Ni har lovat att det inte ska ske någon hemlig tvångsavlyssning,
              men så finns det några som lovar att det ska ske ännu mer. Och
              någon har lovat halvtidsfrigivning.
            </seg>
            <seg xml:id="i-125d910729670b8e-0">
              Frågan är vad ni har lovat väljarna och vad väljarna ska tro.
            </seg>
            <seg xml:id="i-9c34a398d9da5177-0">
              Vi i Alliansen arbetar själva med vår politik. I de olika partierna
              har vi olika förslag.
            </seg>
            <seg xml:id="i-cd565db93f2be3fa-0">
              Det har till och med hänt i riksdagens debatt att moderata företrädare
              har fått frågan om Folkpartiets förslag, men vi arbetar på det
              sättet. Varje parti jobbar själv, men sedan sätter vi oss i arbetsgrupper
              och jobbar fram en enig politik som vi ska föra i regeringsställning.
              Vi tycker att man ska göra så eftersom det är ärligt mot väljarna.
            </seg>
            <seg xml:id="i-0230ded44cb832b0-0">
              Väljarna måste veta vad de får efter ett val. Ska det bli mer
              eller mindre pengar till polisen, vilket båda har lovat? Ska det
              bli mer eller mindre pengar till kriminalvården, som ni har lovat?
              Ska ni eller ska ni inte ha direktrekrytering av poliser, vilket
              ni har lovat? Ska ni bugga eller inte bugga, vilket ni har lovat?
              Frågan är vad väljarna kan förvänta sig.
            </seg>
            <seg xml:id="i-c2607f2b4a11c613-0">
              Sedan blir det mycket statistik. Jag tror att man måste ta det
              Johan Linander har gjort på allvar, men man bör ändå nämna att
              vi sedan 2006 har 400 000 fler invånare i Sverige. Tyvärr har
              väl en del av dem också tendens till att begå brott.
            </seg>
            <seg xml:id="i-bc4ecec7e701d85c-0">
              Vi har satsat 5,3 miljarder på polisen sedan 2006. Det är alltså
              en vilja att göra en markering och en satsning för att öka tryggheten
              för medborgarna genom att få ned mängden brott.
            </seg>
            <seg xml:id="i-75cf0554c85715e7-0">
              Vi har 2 500 fler poliser. Det är en kraftig satsning för att
              få ökad kompetens. Vi skulle ha bra många färre poliser i dag
              om inte den stora satsningen hade gjorts sedan tidigare just därför
              att pensionsavgångarna har ökat, som Lena Olsson påpekade.
            </seg>
            <seg xml:id="i-5c9805855d299cd5-0">
              Vi har 1 300 fler civilanställda inom polisen, trots vad som
              har hävdats under många års debatt. De är inte färre; de är fler.
            </seg>
            <seg xml:id="i-9c8b51d4469f7091-0">
              Vi har två miljoner fler arbetade timmar i yttre tjänst, och
              det finns säkert åtminstone några medborgare som har sett de poliser
              som har stått dessa ytterligare två miljoner timmar.
            </seg>
            <seg xml:id="i-b7ba57b6b1a58f7a-0">
              Ja, vi har 200 000 fler anmälda brott. Men, som har påpekats,
              när man tittar på Brås brottsofferundersökning finns det ingenting
              som tyder på att vi har en reellt ökad brottslighet, utan motsatsen.
              Det innebär inte att vi ska stå stilla. Det innebär inte att vi
              inte bara ska vara kritiska. Det innebär till och med att vi som
              politiker ibland ska våga vara myndighetskritiska. Av den anledningen
              omorganiserar vi polisen och är överens om det. Vi tog ett enigt
              politiskt beslut i den förra budgeten. Vi har jobbat tillsammans
              och gjort ett enigt betänkande. Det är gediget arbete.
            </seg>
            <seg xml:id="i-0b5bbd2b7bef27b0-0">
              Vi är alla överens om att vi ska ha lokalt förankrad polis. Vi
              är alla överens om att det är viktigt att förtydliga polislagen
              just med att polisen ska vara lokalt förankrad och ha samarbete
              på kommunal nivå.
            </seg>
            <seg xml:id="i-b90ce7a1f057c11d-0">
              Det innebär att 800 lagar och ungefär 200 förordningar ska ändras
              inom kort tid här i riksdagen. Det är ett gediget arbete och är
              ingen quick fix. Det har vi också varit överens om i utredningen,
              och den propositionen landar snart på riksdagens bord.
            </seg>
            <seg xml:id="i-602a162594ba5dc0-0">
              Det finns nu ett arbete i en genomförandekommitté som i snabbt
              tempo försöker få varje skruv och mutter att haka ihop på något
              sätt. Det är också ett gediget arbete där alla politiska partier
              har insyn. Med det finns det ett syfte. Vi upplever också att
              polisen kan få förutsättningar för att jobba effektivare. Vi är
              inte helt nöjda; vi ser att förutsättningarna inte har funnits
              med nuvarande struktur. Men detta borde vi inte diskutera egentligen.
              Oppositionen är överens med oss om det också.
            </seg>
            <seg xml:id="i-6d1874bfea4888ed-0">
              En annan sak som vi har sett som ett problem är påföljdsnivåerna
              för vissa typer av brott. Vi är tydliga med att vi vill gå framåt
              och att vi också kommer att leverera lagstiftning ganska snart.
            </seg>
            <seg xml:id="i-68d07f8e378ef8c3-0">
              Vi ser över narkotikalagstiftningen och påföljderna. Vi är bekymrade
              över att Högsta domstolen genom sina sju domar har minskat risken
              av att tjäna grova pengar på narkotika. Det bekymrar oss eftersom
              vi kan se ett ökat inflöde av narkotika och därmed förmodligen
              också ökad brottslighet. Där kommer vi att leverera.
            </seg>
            <seg xml:id="i-0b08e56e373b2a1e-0">
              Vi ser över påföljden för mord där vi tycker att den normala
              påföljden för det grövsta brott man kan tänka sig rimligen bör
              vara livstid.
            </seg>
            <seg xml:id="i-0edadccdc5652c36-0">
              Vi fortsätter att jobba med påföljder vad gäller våldsbrott och
              grova våldsbrott, oavsett om det är kvinnofridsbrott eller andra
              typer av våldsbrott.
            </seg>
            <seg xml:id="i-b6a70efc699daf5b-0">
              Det är allvarliga ingrepp, och vi ska erkänna att de förändringar
              vi har gjort i lagstiftningen inte har fått tillräckligt stort
              genomslag i domstolarna. Vi kommer att fortsätta arbeta med det
              och se till att skärpa lagstiftningen.
            </seg>
            <seg xml:id="i-6741d9f40811624e-0">
              Inbrott i bostäder upplevs som kränkande av människor. Bedrägerier
              är kränkande av människor. Även där kommer vi att skärpa påföljderna
              för dem som har en brottslig karriär och som sätter detta i system.
            </seg>
            <seg xml:id="i-6238365213ce051a-0">
              Jag kan lugna Sverigedemokraterna – men de har lämnat salen –
              att just ökade minimistraff när det gäller vapen, som de efterfrågade,
              fattades det beslut om och levererades av regeringen i dag.
            </seg>
            <seg xml:id="i-44f11bd15e305439-0">
              Någon har sagt att det egentligen vore bättre om oppositionen
              alltid regerade eftersom oppositionens pengar alltid räcker längre
              än regeringens. Jag kan väl möjligen le lite när jag läser reservationerna.
              Vänsterpartiet, som vill spara pengar, har till exempel två reservationer
              när det gäller polisen, reservationerna 13 och 14, som säger att
              polisen måste vara mer synlig och ska finnas på fler ställen.
              Hur man har fått ihop det med mindre pengar har jag svårt att
              förstå.
            </seg>
            <seg xml:id="i-b3996d36758f5ff8-0">
              Jag ler lite när jag läser reservationerna 27 och 28 som handlar
              om kriminalvården eftersom man vill göra en översyn av vilka resurser
              kriminalvården behöver, men samtidigt är man helt säker i sin
              reservation och vet att man kan skära ned 120 miljoner. I reservation
              28 är man samtidigt inte mer blyg än att man föreslår att vi ska
              ha mer personal trots att man ska skära ned på pengarna. Men så
              kan det vara i opposition; det gäller att lova allt till alla.
            </seg>
            <seg xml:id="i-3fe98cca1d1a228b-0">
              Jag blir lite bekymrad när Socialdemokraterna inte uppdaterar
              sin gamla politik och fortfarande lägger skarpa förslag som innebär
              att Rikspolisstyrelsen skulle börja inrätta nya organisationer
              den 1 januari 2014, organisationer som sedan ska läggas ned den
              31 december samma år. Det verkar som att man inte riktigt följer
              utvecklingen och inser att vi kommer att ha en ny polisorganisation
              2015.
            </seg>
            <seg xml:id="i-c2fadd995d47ccbb-0">
              Vi skulle kunna gå igenom område efter område, men klockan lider
              mot votering.
            </seg>
            <seg xml:id="i-418f92d08c2df2c9-0">
              Fru talman! Jag vill yrka bifall till utskottets förslag.
            </seg>
          </u>
          <note xml:id="i-4a6ee69c6db745c3-0">
            I detta anförande instämde Jan R Andersson, Anti Avsan, Carl-Oskar
            Bohlin, Pia Hallström, Patrick Reslow och Ewa Thalén Finné (alla
            M).
          </note>
          <note type="speaker" xml:id="i-6662f3fdb5a70594-0">
            Anf. 97 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-21a622ee45450d3b-3">
            <seg xml:id="i-3f34b34239e2729f-0">
              Fru talman! Det fanns mycket man skulle vilja reagera på, men
              när det gäller det allra sista är det klart att vi inte lägger
              fram några förslag som skulle ändra polisorganisationen och som
              sedan måste läggas ned inom ett år. Om det är vad du syftar på
              när det gäller den särskilda satsningen mot den organiserade kriminaliteten
              kan jag försäkra dig om att vi, om vi får regeringsmakten, kommer
              att göra en sådan omstrukturering att man skapar en bra organisation
              på central nivå så att vi klarar av att bekämpa organiserad kriminalitet
              på ett mycket bättre sätt än vad man har gjort hittills.
            </seg>
            <seg xml:id="i-50158c0a46dec94e-0">
              När Hammarbergh står här och säger att han är nöjd med tillvaron
              har han inte lyckats öka andelen uppklarade brott. Tvärtom, den
              minskar. Andelen uppklarade brott var 18 procent 2006, 17 procent
              2012 och under första halvåret av 2013 var den nere i 16 procent.
              Ju längre ni sitter, desto färre bovar fångar ni, trots att ni
              är beredda att skicka in alltmer pengar.
            </seg>
            <seg xml:id="i-c1ae7f3492052b81-0">
              Som jag sade tidigare, om det där är att lyckas och om man är
              nöjd med detta, vill jag inte vara med när ni misslyckas.
            </seg>
            <seg xml:id="i-6bb586369589d424-0">
              I mitt anförande tog jag upp risken för att ni, om ni får fortsätta,
              också kommer att göra rättssäkerheten till en klassfråga. Ni går
              nu fram med utredningsdirektiv där ni ska minska möjligheterna
              för den som har utsatts för brott att få målsägandebiträde och
              att få hjälp och stöd fram till och under domstolsbehandlingen.
              Ni är också beredda att gå fram med inskränkningar när det gäller
              att få rätt till försvarsadvokat. Jag menar att ni då inte bara,
              som ni har gjort tidigare under denna mandatperiod, gör skolan
              till en klassfråga, gör arbetsmarknaden till en klassfråga och
              gör bostaden till en klassfråga utan också gör rättssäkerheten
              till en klassfråga.
            </seg>
            <seg xml:id="i-637d724fec50f49b-0">
              Min skarpa fråga till Krister Hammarbergh är: Tänker du medverka
              till att villkoren försämras för målsägandebiträden som stöder
              brottsoffren eller för försvarsadvokater som arbetar i domstolarna?
            </seg>
          </u>
          <note type="speaker" xml:id="i-fe656dcf13955fd5-0">
            Anf. 98 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-4354122a6c95e94d-1">
            <seg xml:id="i-2bd6da1a4455baa6-0">
              Fru talman! Min uppfattning är att rättssäkerheten i Sverige
              är hög. Min uppfattning är också att vi ska fortsätta värna och
              stärka den.
            </seg>
            <seg xml:id="i-157810a511742ddb-0">
              Det innebär bland annat att vi som politiker ska hålla oss till
              rollen vad gäller lagstiftande; vi varken tillsätter eller avsätter
              domare, med tanke på debatten förra veckan. Sådant hotar rättssäkerheten
              på sikt.
            </seg>
            <seg xml:id="i-ea499665cc8b86bd-0">
              Det är fullständigt naturligt att vi ser över kostnader. Vilka
              slutsatser vi sedan drar är något helt annat.
            </seg>
            <seg xml:id="i-853ecee8a909baef-0">
              Jag kan inte låta bli att kommentera en del saker som har sagts
              tidigare. Jag kommenterar det som står i Socialdemokraternas kommittémotion
              och även det som har följts upp i vissa reservationer. Vi har
              de facto hjälpt er, Morgan Johansson, att inte väcka allt som
              står i motionen. Det är nämligen inaktuellt, passerat, redan levererat.
              Men fortfarande hävdar ni att just befintlig organisation, Rikspolisstyrelsen
              som nämns extensivt i texten, ska bygga upp en ny organisation.
              Den organisationen kommer att finnas kvar under ett år. Därefter
              upphör den. Min uppmaning till Socialdemokraterna är: Ta och uppdatera
              era kommittémotioner, och kör inte copy and paste år efter år,
              för de blir snabbt inaktuella.
            </seg>
            <seg xml:id="i-50f529cdae51ccb0-0">
              Låt mig sedan ta upp frågan om statistik. Min son läser natur
              med matte spets, vilket jag är glad för, och jag får hjälpa honom
              lite grann med matematiken. Vi har ju diskuterat statistik, inte
              minst i den förra budgetdebatten. Det är lätt att snubbla, men
              man måste försöka skilja på vad som är andel och vad som är antal.
              Nu tar vi det igen. Nej, vi är inte riktigt nöjda med att andelen
              personuppklaringar har sjunkit, men det totala antalet har ökat.
              Det är alltså fler brottslingar som åker fast, inte färre.
            </seg>
          </u>
          <note type="speaker" xml:id="i-0ef2726ff37f2f3f-0">
            Anf. 99 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-21a622ee45450d3b-4">
            <seg xml:id="i-82bde0cc98296747-0">
              Fru talman! Om Krister Hammarbergh hade lyssnat på mitt anförande
              skulle han ha hört att jag sade att nu är det till och med så
              illa att antalet uppklarade brott, personbrott, minskade första
              halvåret 2013 i förhållande till 2012. Det är alltså inte bara
              i andelen som vi ser en minskning utan också i antalet. Krister
              Hammarbergh kan hälsa sin son som läser natur att jag också kan
              matematik, om man säger så.
            </seg>
            <seg xml:id="i-71a0cb64cbdfdadb-0">
              Jag fick inget svar på frågan om rättssäkerhet. Tänker Krister
              Hammarbergh och Moderaterna medverka till att försämra villkoren
              för målsägandebiträden som stöder brottsoffer och för försvarsadvokater
              som arbetar i domstolarna? Jag måste ställa frågan, för i min
              hand har jag det kommittédirektiv som ni, Krister Hammarbergh,
              har satt ihop och där ni skriver att syftet med utredningen är
              att begränsa tillgången till offentlig försvarare och målsägandebiträde.
              Enligt direktivet ska utredningen också föreslå begränsningar
              av möjligheten till byte av offentlig försvarare och eventuellt
              föreslå höjning av avgifterna till rättshjälp.
            </seg>
            <seg xml:id="i-472903fa55233e79-0">
              Jag är rädd för en utveckling där rättssäkerheten, precis som
              så mycket annat, blir en klassfråga. Området rättsliga biträden
              måste få kosta pengar. Det kan inte vara så att ni, för att få
              pengar över till era stora skattesänkningar, gör neddragningar
              på områden där människor befinner sig i mycket utsatta situationer.
            </seg>
            <seg xml:id="i-1e05789d97845bbe-0">
              Min fråga är återigen skarp: Tänker Krister Hammarbergh medverka
              till att försämra villkoren för försvarsadvokater och målsägandebiträden
              som arbetar i våra domstolar?
            </seg>
          </u>
          <note type="speaker" xml:id="i-e76c7be02d0d6f65-0">
            Anf. 100 KRISTER HAMMARBERGH (M) replik:
          </note>
          <u who="krister_hammarbergh_57af36" next="cont" xml:id="i-2dbd3df070e73279-0">
            <seg xml:id="i-19d0c9ff47b4bbeb-0">
              Fru talman! Jag har svarat Morgan Johansson i den förra repliken.
              Det är fullständigt naturligt att en ansvarig regering ser över
              kostnader som skenar och tittar på varför det sker. Vad slutsatsen
              sedan blir är någonting annat. Jag värnar rättssäkerheten. Den
              är viktig. Det är viktigt att vi som politiker håller oss på vår
              del av halvan och låter domstolarna vara självständiga och oberoende.
              Sedan tänker jag inte ta ställning i fråga om arvodesnivåer för
              advokater. Jag tycker att det tillhör en annan diskussion.
            </seg>
            <seg xml:id="i-ed48808b9693b00f-0">
              Låt mig säga följande vad gäller skattesänkningar och satsningar
              på välfärden. Ja, vi har sänkt skatterna för normal- och låginkomsttagare.
              Det innebär att vi i dag har mer skatteintäkter än vi hade tidigare.
              Det har inneburit att vi kunnat satsa mer pengar på rättsväsendet,
              för att skydda de människor som är mest utsatta. I dag satsas
              10 miljarder mer på rättsväsendet än under Morgan Johanssons tid
              vid makten. Vill Morgan Johansson gå tillbaka?
            </seg>
          </u>
          <note xml:id="i-2d36b7b1dec4e2a1-1">
            Ajournering
          </note>
          <note xml:id="i-12f9f1791067864d-0">
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="krister_hammarbergh_57af36" prev="cont" xml:id="i-c49f6988c9b4453d-0">
            <seg xml:id="i-ce36a90b63b5adaa-1">
              Återupptagna förhandlingar
            </seg>
            <seg xml:id="i-122a7640bf8dc5af-0">
              Vi har kommit till finansutskottets betänkande nr 16, Ändring
              av riksdagens beslut om höjd nedre skiktgräns för statlig inkomstskatt
              . Där är frågan om ett yrkande ska få framställas. Jag vill anföra
              följande.
            </seg>
            <seg xml:id="i-20b4b322472efa0c-0">
              Rättsutredningen i frågan finns sedan i morse utlagd på riksdagens
              webbplats. Även mitt talmansanförande kommer med omedelbar verkan
              att finnas på riksdagens webbplats.
            </seg>
            <seg xml:id="i-fa630d13c89f7fa3-0">
              Riksdagsordningen innehåller inte något uttryckligt förbud mot
              den nu föreslagna typen av ändring av rambeslutet, och frågan
              har inte berörts närmare i förarbetena. Lagtextens ordalydelse,
              det vill säga att utgiftsramar och inkomstberäkning ska fastställas
              i ett enda beslut, talar med styrka för att avsikten varit att
              det inte ska vara möjligt att delvis ändra rambeslutet i efterhand
              på det nu föreslagna sättet.
            </seg>
            <seg xml:id="i-28ff567dcd33e0fa-0">
              I samma riktning talar förhållandet att det grundläggande syftet
              bakom införandet av rambeslutsmodellen varit att riksdagen – till
              skillnad från vad som var fallet enligt den tidigare ordningen
              – vid ett och samma tillfälle och i ett enda beslut ska ställa
              regeringens och oppositionens fullständiga budgetförslag mot varandra.
              Även nuvarande riksdagspraxis under 16 år talar för att det inte
              bör vara möjligt att i efterhand partiellt ändra rambeslutet.
              Inte heller den i höstas överlämnade budgetprocessutredningen
              gav någon antydan om vilja till förändring av gällande ordning
              i denna del.
            </seg>
            <seg xml:id="i-e937a5e4f7d8cfcd-0">
              Jag vill därutöver tillägga följande.
            </seg>
            <seg xml:id="i-0d5838959bcd7e6a-0">
              En praxisändring enligt nu föreliggande yrkande innebär ett prejudicerande
              beslut i kammaren som i sin tur innebär att hoppande majoriteter
              – efter rambeslutet – kan stärka budgetsaldot genom att antingen
              höja statens inkomster genom exempelvis höjda skatter eller sänka
              statsutgifterna genom exempelvis sänkta bidragsnivåer. Detta skapar
              svagare minoritetsregeringar och en starkare riksdag.
            </seg>
            <seg xml:id="i-463e9e372b4fac23-0">
              Budgetprocessen är av grundläggande konstitutionell betydelse.
              För mig är det därför viktigt att den här typen av frågor inte
              avgörs genom ett enkelt kammarbeslut eller talmansbeslut. Om kammaren
              önskar anta finansutskottets yrkande anser jag att en prövning
              i konstitutionsutskottet bör ske.
            </seg>
            <seg xml:id="i-b9dcfe5731ba7b06-0">
              Under alla förhållanden är det angeläget att riksdagspartierna
              förtydligar rättsläget. Tydliga motivtexter – om möjligt med bred
              majoritet – är ytterst angelägna för framtida vägledning och trovärdighet
              i budgetprocessen.
            </seg>
            <seg xml:id="i-164f89567ce3bc16-0">
              Jag finner mig alltså vara förhindrad att ställa proposition
              på yrkandet om bifall till finansutskottets förslag. Om kammaren
              anser att proposition ändå ska ställas är jag skyldig att hänvisa
              frågan till konstitutionsutskottet för avgörande. Ulla Andersson
              har vid gårdagens debatt yrkat på att proposition ska ställas.
            </seg>
          </u>
          <note xml:id="i-d9efaa7418cd3927-0">
            Förhandlingarna återupptogs kl. 16.00.
          </note>
          <note xml:id="i-ab58576fd93c0bdb-0">
            8 § Beslut om ärenden som slutdebatterats den 4 december
          </note>
          <note xml:id="i-53e330f45937388f-0">
            Punkt 1
          </note>
          <note xml:id="i-e63227600e705f87-0">
            Punkt 2
          </note>
          <note xml:id="i-53e330f45937388f-1">
            Punkt 1
          </note>
          <note xml:id="i-e63227600e705f87-1">
            Punkt 2
          </note>
          <note xml:id="i-2784df7a748c159e-0">
            Anf. 101 TALMANNEN:
          </note>
          <note xml:id="i-16e059ceea68decd-0">
            Enligt 5 kap. 12 § riksdagsordningen ska riksdagen genom ett
            enda beslut fastställa dels en utgiftsram, dels en beräkning av
            inkomsterna, det så kallade rambeslutet. Beslutet om höjd brytpunkt
            ingår i rambeslutet och utgör en del av regeringens budgetalternativ.
            En omfattande rättsutredning finns sedan i dag publicerad på riksdagens
            webbplats.
          </note>
          <note xml:id="i-df9866ea156faf1e-0">
            Det ska sägas att frågeställningen är komplex. Mot bakgrund av
            lagtextens lydelse, det grundläggande syftet bakom införandet
            av rambeslutsmodellen och 16 års praxis har jag, i enlighet med
            rättsutredningen, kommit fram till att övervägande skäl talar
            för att det av finansutskottet framlagda yrkandet strider mot
            bestämmelserna i 5 kap. 12 § riksdagsordningen. Jag är då enligt
            2 kap. 9 § riksdagsordningen skyldig att vägra att ställa proposition
            på yrkandet.
          </note>
          <note xml:id="i-96dacb8ca56112a3-0">
            Grundlag ändras i Sverige genom enighet eller mycket kvalificerade
            majoriteter.
          </note>
          <note type="speaker" xml:id="i-ea812845c923978a-0">
            Anf. 102 MIKAEL DAMBERG (S):
          </note>
          <u who="mikael_damberg_23b905" xml:id="i-9d4f5fc0e7e485b4-0">
            <seg xml:id="i-52f5e54285c6967f-0">
              Herr talman! Vi socialdemokrater anser att talmannen gör en felaktig
              bedömning. Av finansutskottets beredning följer att förslaget
              kan ställas under proposition.
            </seg>
            <seg xml:id="i-a7fb5e82e140967c-0">
              Av den inlaga som talmannen hänvisar till framgår det också att
              det saknas förbud mot den nu föreslagna typen av ändring.
            </seg>
            <seg xml:id="i-332a847a0ae9a5d8-0">
              Vi konstaterar vidare att förändringar i budgeten har gjorts
              även tidigare i syfte att förstärka statens finanser. Ytterst
              handlar den här frågan om att regeringen inte har parlamentariskt
              stöd för sitt förslag att låna till skattesänkningar för dem som
              tjänar mest i vårt land.
            </seg>
          </u>
          <note xml:id="i-5e506b77e9efe3ae-0">
            I likhet med Ulla Andersson yrkar jag därför att kammaren ska
            begära proposition med anledning av finansutskottets förslag i
            betänkande FiU16.
          </note>
          <note type="speaker" xml:id="i-2b119f4767b8b8f0-0">
            Anf. 103 ANNA KINBERG BATRA (M):
          </note>
          <u who="anna_kinberg_batra_ad2117" next="cont" xml:id="i-9ae3b949a31a9bc3-0"/>
          <note xml:id="i-a0e54f7a706e5d02-0">
            Herr talman! Ärade kolleger! I enlighet med 2 kap. 9 § riksdagsordningen
            har talmannen fattat beslut om att vägra proposition och angett
            sin motivering. Det här beslutet är grundat på en omfattande och
            opartisk rättsutredning.
          </note>
          <u who="anna_kinberg_batra_ad2117" prev="cont" xml:id="i-f7f7db4ed5720b32-0">
            <seg xml:id="i-4cfee9fdcba11e8a-0">
              Jag och den moderata riksdagsgruppen tillsammans med våra allianskolleger
              respekterar talmannens beslut. Vi yrkar därför avslag på Ulla
              Anderssons förslag.
            </seg>
          </u>
          <note xml:id="i-e0d7e4e26dd2c23c-0">
            9 § Beslut om ärende som slutdebatterats vid dagens sammanträde
          </note>
          <note xml:id="i-e63227600e705f87-2">
            Punkt 2
          </note>
          <note xml:id="i-4b8bc43a2b25e9a9-0">
            Övriga punkter
          </note>
          <note xml:id="i-7f8448c8e2368032-0">
            10 § (forts. från 7 §) Rättsväsendet (forts. JuU1)
          </note>
          <note type="speaker" xml:id="i-a44753a5dfb74d1f-0">
            Anf. 104 LENA OLSSON (V) replik:
          </note>
          <u who="lena_olsson_fc0610" xml:id="i-b8037c8b48fd7f11-2">
            <seg xml:id="i-e06617ab45c5cec4-0">
              Herr talman! Ja, Krister Hammarbergh och Moderaterna, det var
              riktiga rallarsvingar du gav i ditt anförande, så det finns stort
              behov av att svara på dem.
            </seg>
            <seg xml:id="i-990df27331a9daf9-0">
              Det är klart att vi från oppositionen vill ha så mycket verkstad
              som möjligt för pengarna. Vi vill till exempel ha en effektiv
              polis och en polisverksamhet som jobbar mer på tider när brott
              begås för att få en högre uppklaring.
            </seg>
            <seg xml:id="i-e9886a3aa2ba24f7-0">
              Men du bekymrar dig mycket, Krister Hammarbergh, för att Vänsterpartiet
              vill att polisen ska göra mer, att den ska få mer uppgifter, samtidigt
              som man ska dra in pengar.
            </seg>
            <seg xml:id="i-c508a3ea28b7aa71-0">
              Polisorganisationen har ett anslag på 21 miljarder, och vi tar
              10 miljoner från den verksamheten för ett jobb som man redan i
              dag har anslagit pengar till – för att utreda misstänkta brott
              som begåtts av polis i tjänst. Det är 10 miljoner på 21 miljarder.
              Dessutom har vi anfört hur vi ska få en mer effektiv polis. Det
              hoppas och tror jag att Krister Hammarbergh också vill ha – kanske
              en polis som jobbar mer på tider när brott begås.
            </seg>
            <seg xml:id="i-543f254794561d9c-0">
              När det gäller halvtidsfrigivning på helårsbasis ger det 580
              miljoner kronor mer till Kriminalvården. De får alltså mer pengar,
              150 miljoner, samtidigt som vi kan dra ned på totalen med 80 miljoner
              på drygt 40 miljarder.
            </seg>
          </u>
          <note type="speaker" xml:id="i-499f305541fe4ce9-0">
            Anf. 105 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-4354122a6c95e94d-2">
            <seg xml:id="i-6e06d2b3ce17d06e-0">
              Herr talman! Det är riktigt: Det finns de som vill skära ännu
              mer på polisen än Vänsterpartiet. Men min poäng är att man gentemot
              väljarna kanske inte ska lova att man ska åstadkomma bra mycket
              mer samtidigt som man sparar på resurserna.
            </seg>
            <seg xml:id="i-1442a9ae1d7436f2-0">
              Lite mer allvarligt är det med Kriminalvården. Nu pratar Lena
              Olsson om 580 miljoner mer, men det står de facto i motionen att
              ni ska ta bort 120 miljoner redan nästa år.
            </seg>
            <seg xml:id="i-cec951ebb4f2119a-0">
              Låt mig då berätta att 60 procent av kostnaderna inom Kriminalvården
              är personalkostnader, och nästan allt övrigt är kapitalkostnader
              för byggnader.
            </seg>
            <seg xml:id="i-5e97effb47c3f190-0">
              Konsekvensen skulle bli ganska dramatisk. Det skulle innebära
              att samtliga specialplatser för dömda för våld i nära relationer
              skulle vara tvungna att läggas ned, vilket är ungefär 120 miljoner
              kronor, eller att samtliga specialplatser för unga dömda skulle
              läggas ned, till exempel anstalten i Luleå, eller att tre av fem
              kvinnoanstalter skulle läggas ned, eller att Haparanda, Luleå,
              Umeå och Sundsvall skulle läggas ned, eller att anstalterna i
              sydöstra Skåne, Kristianstad och Ystad skulle läggas ned.
            </seg>
            <seg xml:id="i-292e59080ce37f0d-0">
              Det är konsekvensen av att på ett år spara 120 miljoner kronor.
              Då tycker jag att det blir fel när ni i er reservation samtidigt
              säger att man ska ha mer personal. Hur går detta ihop?
            </seg>
          </u>
          <note type="speaker" xml:id="i-d5163100a9945b84-0">
            Anf. 106 LENA OLSSON (V) replik:
          </note>
          <u who="lena_olsson_fc0610" xml:id="i-b8037c8b48fd7f11-3">
            <seg xml:id="i-643362cf711494dc-0">
              Herr talman! Ja, Krister Hammarbergh, du må måla upp vilken skräckpropaganda
              du vill, och jag vill påstå att du lever i fablernas värld. Det
              här är samma bekymmer.
            </seg>
            <seg xml:id="i-a0435af23a7d385c-0">
              Kriminalvården får 150 miljoner till, utöver ert anslag, tack
              vare att pengar från halvtidsfrigivningen frigörs. Därför kan
              jag lugna alla som lyssnar på debatten och hörde allt det som
              Krister rabblade upp. Så är det inte. Här är det resurser som
              frigörs, och dem använder vi för att plussa på ert anslag.
            </seg>
            <seg xml:id="i-00e54b59b8d19b7c-0">
              Nog för att svenska elever har svårt att lära sig räkna – det
              har vi sett i PISA-undersökningen – men att det var så illa ställt
              med Krister Hammarberghs matematik trodde jag inte. Det är rent
              nonsens att tricksa till det så där. Det är bättre att du kritiserar
              Vänsterpartiet för att vi vill införa halvtidsfrigivning för förstagångsdömda.
            </seg>
          </u>
          <note type="speaker" xml:id="i-7a3cebfb5b93986d-0">
            Anf. 107 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-4354122a6c95e94d-3">
            <seg xml:id="i-ca0c7e1a66792ac1-0">
              Herr talman! Det finns all anledning att kritisera Vänsterpartiet
              för det också. Men vi måste nog ha en lite längre sittning, Lena
              Olsson, just när det gäller siffror och matematik.
            </seg>
            <seg xml:id="i-743515e595844232-0">
              Om man i sin motion skriver att Kriminalvården ska ha 120 miljoner
              kronor mindre blir det mindre – det blir faktiskt inte mer. Svårare
              än så är det inte. Man kan inte arbeta med teckenbyten. Minus
              är minus – det blir aldrig plus.
            </seg>
            <seg xml:id="i-0c4fd2893b019a5f-0">
              Ska man ta bort 120 miljoner kronor får det konsekvenser för
              verksamheten, särskilt som den är personalintensiv. Det innebär
              att Kriminalvården ska ta bort 120 miljoner kronor, vilket är
              ert förslag, och då måste personal sägas upp väldigt snabbt. Det
              är konsekvensen. Jag har beskrivit exakt vilka anstalter som skulle
              kunna tänkas bli drabbade, till exempel samtliga anstalter i Norrland,
              i princip: Haparanda, Luleå, Umeå och Sundsvall.
            </seg>
            <seg xml:id="i-469efeb2bbc50351-0">
              Det är konsekvensen av er politik. Och tycker inte Lena Olsson
              om det föreslår jag att hon tänker om.
            </seg>
          </u>
          <note type="speaker" xml:id="i-70e52e888e970583-0">
            Anf. 108 ROGER HADDAD (FP):
          </note>
          <u who="roger_haddad_f79cd9" xml:id="i-7b0c9575ab91e5b6-0">
            <seg xml:id="i-3cedb1ac96bfe882-0">
              Herr talman! Detta betänkande lyfter fram Alliansens prioriteringar
              inom rättsväsendet motsvarande 40 miljarder kronor. Målet är att
              minska brottsligheten och öka tryggheten i samhället. Även om
              människors upplevelse av trygghet ökat de senaste åren krävs fortsatt
              aktivt arbete. Merparten av anslaget, 21 miljarder, avsätts till
              att fortsatt säkra och upprätthålla en bra verksamhet som resulterar
              i ökad synlighet och trygghet, bland annat med poliser i yttre
              tjänst.
            </seg>
            <seg xml:id="i-0148c1ca9349a37b-0">
              Fortfarande finns ett stort behov av att få ut mer av de skattemedel
              som går till landets polismyndigheter. Det är också vår uppfattning,
              och inte bara de rödgrönas. En central del är därför reformeringsarbetet
              inför den nya polisorganisationen. En annan är att säkra kompetensförsörjningen.
              Här visar Rikspolisstyrelsen behov av både specialister och andra
              viktiga baskompetenser. Jag välkomnar därför regeringens beslut
              kring den nya polisutbildningen, som blir i form av en uppdragsutbildning
              som kommer att bedrivas i samarbete med Södertörns högskola.
            </seg>
            <seg xml:id="i-3e7e701f74c75f0d-0">
              Herr talman! Folkpartiet vill utrycka sitt stöd för regeringens
              förslag att bilda en egen myndighet när det gäller säkerhetspolisen.
              Den demokratiska insynen måste liksom i dag säkerställas. Myndigheten
              har en central funktion att förebygga terrorism riktad mot svenska
              intressen. Dess beredskap och kapacitet måste bli bättre och effektivare
              för att motverka den tilltagande underrättelseverksamhet i form
              av ett ökat antal underrättelseofficerare från andra länder som
              vi noterar här i Sverige.
            </seg>
            <seg xml:id="i-96e3d88e17e06e9e-0">
              Hela rättskedjan måste fungera effektivt. Domstolarna får drygt
              5 miljarder. Vi ser ett fortsatt tryck på landets domstolar, men
              glädjande nog ser vi att de i huvudsak uppnår sina verksamhetsmål
              när det gäller ärendehanteringen. Nyligen överlämnades till regeringen
              Straffprocessutredningens betänkande kring brottmålsprocessen,
              som syftar till att kvalitetssäkra stödet till målsägande men
              också förebygga inställda domstolsförhandlingar.
            </seg>
            <seg xml:id="i-afeff15b785a002f-0">
              Åklagarverksamheten får resursförstärkning för att agera snabbare
              och prioritera insatser mot ungdomars brottslighet. Ett område
              som bekymrar är det ökade antalet fakturabedrägerier. Här finns
              mycket mer att göra för att bekämpa detta brott. Generellt sett
              måste antalet uppklarade och lagförda brott bli mycket större.
              De mål som vi har ställt upp har tyvärr inte uppfyllts i alla
              delar, och därför krävs det omedelbara åtgärder genom ett mer
              systematiskt samarbete mellan polis och åklagare. En viktig del
              i detta är utredningsverksamheten, som mina kolleger har nämnt.
            </seg>
            <seg xml:id="i-46f07bba7bb0033a-0">
              Herr talman! Åklagarmyndigheten har också fått regeringens uppdrag
              att genomföra organisationsförändringar för att utveckla verksamheten,
              och detta ska vara genomfört till nästa höst. När det gäller ungdomsärenden
              är det positivt att myndigheten antagit en strategi för detta
              samt utökat antalet åklagare för just målgruppen ungdomar.
            </seg>
            <seg xml:id="i-84cf1297ed2e6438-0">
              Domstolarna behöver förstärkning i budgeten för att fortsätta
              hantera mål och ärenden på ett effektivt sätt utan att riskera
              kvaliteten. Mer resurser bidrar till en ökad bemanning och snabbare
              handläggning. När det gäller domstolsorganisationen ställer vi
              oss dock inte bakom de motioner som vill förändra dagens domstolsorganisation,
              inte heller förslag på att inrätta fler specialdomstolar.
            </seg>
            <seg xml:id="i-804a35797c3d1ada-0">
              Anslaget till kriminalvården ligger i förslaget på 8 miljarder.
              En central uppgift här är att förbereda intagna för ett liv i
              frihet efter avtjänat straff.
            </seg>
            <seg xml:id="i-91058d43e78a524f-0">
              Antalet intagna på anstalter fortsätter att minska, och beläggningen
              visar en minskning med 3 procent. Däremot döms fler till andra
              påföljder än fängelse.
            </seg>
            <seg xml:id="i-e427b3ad0bb5e13d-0">
              Vi ser flera positiva saker inom kriminalvården, inte minst arbetet
              med ungdomar men också myndighetens insatser för att förebygga
              återfall hos dem som avtjänat sitt fängelsestraff. Trenden är
              fortsatt positiv.
            </seg>
            <seg xml:id="i-cafc38f4468d240e-0">
              Men det finns delar som kriminalvården måste bli bättre på, bland
              annat verkställighetsplaner. Här kan vi också notera att arbetet
              med barnperspektivet när kriminalvården skriver in sina klienter
              har blivit bättre.
            </seg>
            <seg xml:id="i-538bb324fdb98d7d-0">
              När det gäller rymningar är bilden i huvudsak positiv, det vill
              säga vi befinner oss fortfarande på en mycket låg nivå.
            </seg>
            <seg xml:id="i-8b48071de5b93abb-0">
              En viktig utmaning inom kriminalvården är att fortsatt vidta
              åtgärder för att förhindra allvarliga incidenter inne på anstalterna.
              Under förra året redovisades 420 våldsincidenter inom kriminalvården.
              Av dessa bedömde myndigheten att antalet allvarliga våldsincidenter
              uppgick till fyra fall. Oavsett detta måste säkerheten på våra
              anstalter bli bättre.
            </seg>
            <seg xml:id="i-8b6424ab03fdb230-0">
              Herr talman! Folkpartiet och Alliansen prioriterar i nästa års
              budget rättsväsendets hela kedja. Det är viktigt för att öka förtroendet
              för de brottsbekämpande myndigheterna, för att förebygga och förhindra
              brott och för att i högre grad än i dag lagföra dem som begår
              brott.
            </seg>
            <seg xml:id="i-736ffdbaa09cfbc0-1">
              (Applåder)
            </seg>
          </u>
          <note type="speaker" xml:id="i-c4939e7c35d9918d-0">
            Anf. 109 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-21a622ee45450d3b-5">
            <seg xml:id="i-dbf9a411e89be1fa-0">
              Herr talman! Två saker slås jag av när jag lyssnar på Roger Haddad.
            </seg>
            <seg xml:id="i-7459f131b4169967-0">
              Den ena är att han förefaller ganska nöjd med läget trots att
              antalet anmälda brott har ökat med 200 000 sedan 2006 och trots
              att andelen brott som klaras upp fortsätter att minska.
            </seg>
            <seg xml:id="i-19ac6f881c96fabe-0">
              Även om man skjuter till mer pengar är det uppenbart att det
              inte räcker att bara ha fler poliser. Man måste också se till
              att ge polisen och övriga rättsväsendet rätt instrument för att
              verka. Det har man uppenbarligen inte lyckats med.
            </seg>
            <seg xml:id="i-e0ae9b47d925f585-0">
              Den andra är att Roger Haddad förefaller ganska nöjd trots att
              nyrekryteringen till de kriminella gängen fortsätter att öka.
              Där har vi i botten en mycket allvarlig social utveckling – hög
              arbetslöshet, ökad fattigdom, ökade klyftor – som gör att en del
              som inte ser någon annan framtid dras in i dessa kriminella gäng.
              Vi ser samtidigt en mycket allvarlig tendens: De etablerade kriminella
              gängen ser ut att växa.
            </seg>
            <seg xml:id="i-5e203fc7a428cec0-0">
              Ändå är Roger Haddad ganska nöjd med läget. Jag skulle gärna
              vilja höra en kommentar till det.
            </seg>
            <seg xml:id="i-9ac65cdd95ad4315-0">
              Jag lyssnade mycket länge på Roger Haddad. Han säger att han
              satsar på rättsväsendets hela kedja. Men vad jag hörde sade han
              inte ett ord om brottsofferfrågorna – inte ett ord. Det är kanske
              inte så konstigt, för brottsofferperspektivet har ni ju glömt
              i er budget.
            </seg>
            <seg xml:id="i-9dacd9795a2bd604-0">
              Vi lägger in pengar – 10 miljoner till – till brottsofferjourerna,
              och vi varnar i dagens debatt för de neddragningar som kan komma
              på både målsägandebiträden och andra rättsliga biträden i domstolarna.
            </seg>
            <seg xml:id="i-dd064e9bd115e42d-0">
              Jag ska ställa samma fråga som jag redan har ställt till Hammarbergh
              och till Linander. Tänker Roger Haddad medverka till att villkoren
              för målsägandebiträden och försvarsadvokater försämras?
            </seg>
          </u>
          <note type="speaker" xml:id="i-a2e4070b0baaa55d-0">
            Anf. 110 ROGER HADDAD (FP) replik:
          </note>
          <u who="roger_haddad_f79cd9" xml:id="i-7b0c9575ab91e5b6-1">
            <seg xml:id="i-d918f0e5add61955-0">
              Herr talman! Det var många frågor från justitieutskottets ordförande.
            </seg>
            <seg xml:id="i-52f98cca4d302a36-0">
              När man tittar på tiden 2006 fram till i dag ser man en positiv
              utveckling både när det gäller antalet brott och andelen brott
              som har uppklarats.
            </seg>
            <seg xml:id="i-a5ceb268f32a1950-0">
              Men om Morgan Johansson hade lyssnat på mitt anförande – det
              har han uppenbarligen inte gjort – hade han hört att jag var självkritisk
              i avsnitt efter avsnitt. Vi anser inte att polisen levererar tillräckligt
              bra, vi anser inte att åklagarna har uppfyllt alla sina verksamhetsmål
              och vi anser inte att kriminalvården har uppnått alla sina mål.
              Det var precis det jag sade för några minuter sedan.
            </seg>
            <seg xml:id="i-e80b7bdb90d1c78a-0">
              Att stå här och påstå att jag är nöjd och tycker att allting
              är klockrent är en feltolkning – eller också har Morgan Johansson
              tyvärr inte lyssnat.
            </seg>
            <seg xml:id="i-18ec8d570a468669-0">
              När det gäller utanförskapet och de insatser som görs är det
              viktigt – och det visar vi ekonomiskt, inte bara genom att stå
              här och prata – att samtliga områden får förstärkningar.
            </seg>
            <seg xml:id="i-80a2448c73e4bb7f-0">
              Företrädare för de rödgröna hade synpunkter på att vi tar bort
              lite grann från kriminalvården och lägger det på polisen. Det
              beror ju på att kriminalvården har färre intagna medan polisen
              har underskott, kommer att gå in i en ny organisation och behöver
              förstärka kompetensen och effektiviteten.
            </seg>
            <seg xml:id="i-9a7baa0de7fb1cd1-0">
              Det är självklart att politiker prioriterar om, men totalt sett
              är det förstärkningar. Sociala insatsgrupper och mer polisverksamhet
              i yttre tjänst tillsammans med socialtjänst och kommuner är någonting
              som vi har satt i gång.
            </seg>
            <seg xml:id="i-b60341b743f5db8b-0">
              När det gäller den dramatiska bilden av svensk ekonomi kan vi
              säga som i tidigare debatter i kammaren i dag: Det är fler personer
              som arbetar och bidrar. Därför har alliansregeringen kunnat både
              sänka skatten och få in skatteintäkter från dem som jobbar. Det
              är fakta, Morgan Johansson.
            </seg>
          </u>
          <note type="speaker" xml:id="i-7678b0352aa4684e-0">
            Anf. 111 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-21a622ee45450d3b-6">
            <seg xml:id="i-85c5ef7126ea0688-0">
              Herr talman! Statistik och matematik är nog inte Roger Haddads
              starka sida heller.
            </seg>
            <seg xml:id="i-24e8e0e9ee25c75f-0">
              Arbetslösheten har ökat under er tid. Den ligger på uppemot 8
              procent. 400 000 är arbetslösa. Ungdomsarbetslösheten är nu så
              hög att till och med EU får gå in och skjuta till pengar till
              särskilt utsatta områden i Sverige. Och så säger ni här att ni
              har ordning på arbetsmarknaden.
            </seg>
            <seg xml:id="i-4d0d692050f14503-0">
              Det här är en väsentlig del i att problemen ser ut att växa när
              det gäller gängkriminaliteten. Ni klarar inte av att föra en politik
              som gör att människor kan känna framtidstro och se framåt. I stället
              finns det en del som dras till organiserad kriminalitet.
            </seg>
            <seg xml:id="i-88fa3f35081414ca-0">
              Ni anser inte att rättväsendet har levererat som ni velat. Då
              är min motfråga: Vem bär ansvaret för det? Är det som vanligt
              polisens eller någon annans fel, eller bär regeringen ett grundläggande
              ansvar för det? Man har inte klarat av att ge rättsväsendet rätt
              instrument och befogenheter för att klara av det.
            </seg>
            <seg xml:id="i-636cede02310cf4e-0">
              Vi har motionerat om ett antal sådana förslag tidigare – förslag
              som Roger Haddad vid varje enskilt tillfälle har röstat nej till.
            </seg>
            <seg xml:id="i-755b1d83abe70db1-0">
              Sedan höll Roger Haddad ett helt anförande till – två minuter
              till – utan att med ett ord nämna brottsofferfrågorna. Ni har
              hört vad jag sagt i debatten i dag och de andra replikskiftena
              som jag har haft med Linander och Hammarbergh. Om jag ska tolka
              Moderaternas och Centerns svar till mig i de replikerna var svaret
              på om de tänker medverka till att försämra villkoren att de mycket
              väl kan tänka sig att göra det.
            </seg>
            <seg xml:id="i-7b312cc436b78a60-0">
              Då är min fråga till Roger Haddad återigen: Ställer du upp på
              inriktningen att försämra villkoren för målsägandebiträden och
              försvarsadvokater? Eller skulle du hellre vilja gå den socialdemokratiska
              vägen, det vill säga koppla in målsägandebiträden tidigare i rättsprocessen?
            </seg>
            <seg xml:id="i-72761d91cf269ccd-0">
              Svara nu på den frågan! Jag tror att hela Advokatsverige och
              alla som jobbar med brottsofferfrågor lyssnar nu, så tänk dig
              för innan du svarar. Tänker du medverka till att villkoren för
              målsägandebiträden och försvarsadvokater försämras?
            </seg>
          </u>
          <note type="speaker" xml:id="i-99a2c07ba9606500-0">
            Anf. 112 ROGER HADDAD (FP) replik:
          </note>
          <u who="roger_haddad_f79cd9" xml:id="i-7b0c9575ab91e5b6-2">
            <seg xml:id="i-bfbf84402f35719d-0">
              Herr talman! Det här är ju ingen arbetsmarknadspolitisk debatt,
              men hur som helst är utanförskapet ett stort bekymmer som leder
              till kriminalitet. Därför är förstärkningar – till polisen, sociala
              insatsgrupper kopplade till Rikskriminalpolisen, operativa insatser,
              skärpta straff, skärpningar både när det gäller vapenamnestier
              och andra insatser och inte minst ungdomsperspektivet och det
              förebyggande perspektivet rakt igenom hela rättskedjan – de viktigaste
              insatserna för att förebygga utanförskapet och den ökade brottsligheten
              och gängkriminaliteten så att man inte öppnar slussarna in till
              gängkriminaliteten.
            </seg>
            <seg xml:id="i-146e0ff5e35fe90e-0">
              Mina allianskolleger har kommenterat målsägandebiträdesfrågan.
              Brottsofferfrågan finns med i betänkandet – vi har bara valt att
              lyfta fram andra delar av rättskedjan. Jag tycker att om man förstärker
              domstolarna, bemanningen hos åklagarna och arbetet med ungdomarna
              är det stöd till brottsoffer också. Vi kanske bara har lite olika
              tolkningar av hur mycket vi ska lägga på brottsoffer. Men vi tar
              vårt ansvar; det lovar jag.
            </seg>
          </u>
          <note type="speaker" xml:id="i-79762e244012b81e-0">
            Anf. 113 STEFAN SVANSTRÖM (KD):
          </note>
          <u who="unknown" xml:id="i-22872ef95b30b426-24">
            <seg xml:id="i-ba30268c7ab835b1-0">
              Herr talman! Jag vill börja med att instämma i vad mina allianskolleger
              tidigare i debatten har anfört om vikten av att polisen och rättsväsendet
              har de resurser som krävs och att de används effektivt till att
              göra det som är statens och rättssamhällets osvikliga roll i detta:
              att upprätthålla lagar som bygger på moraliskt hävdvunna principer
              om rätt och fel, att förebygga och beivra brott, att lagföra och
              straffa dem som gjort sig skyldiga till brott och att återupprätta
              de drabbade brottsoffren. För oss kristdemokrater är detta om
              inte statens viktigaste så åtminstone en av de mest grundläggande
              funktionerna.
            </seg>
            <seg xml:id="i-ea646bd305b7ea25-0">
              Rättsväsendet har att bevaka våra mest grundläggande rättigheter
              och friheter som människor. När rättsstaten fallerar minskar tilltron
              till samhällsbygget, och det blir svårare att uppnå ett samhälle
              där människor ges förutsättningar att förverkliga sina drömmar
              och mål.
            </seg>
            <seg xml:id="i-9cd4d10220548f4d-0">
              Man skulle självklart önska att rättsväsendet var överflödigt,
              att vi alla kunde vara så trogna våra medmänniskor att vi aldrig
              gjorde någon en orätt. Men människan är ofullkomlig till sin natur,
              född med fel och brister som ibland leder oss fel. När så sker
              måste rättsstaten kunna ingripa – för de oskyldigt anklagade och
              för de drabbades upprättelse, men också för att ge dem som gjort
              sig skyldiga till brott en väg tillbaka till samhällsgemenskapen.
              Genom att utmäta straff kan staten nämligen också bidra till försoning
              och förlåtelse. Den som begått ett brott, oavsett hur vedervärdigt,
              ska alltid vara välkommen tillbaka till samhällsgemenskapen efter
              avtjänat straff.
            </seg>
            <seg xml:id="i-40695998dc3b280b-0">
              Dessa principer, om retribution för såväl brottsoffer som gärningsman,
              är grundläggande för det goda rättssamhälle vi kristdemokrater
              vill skapa.
            </seg>
            <seg xml:id="i-90971517b4c3a6fc-0">
              Herr talman! Den budget vi nu debatterar innebär att ytterligare
              omkring 1 miljard kronor tillförs rättsväsendet för nästa år.
              Ser man till perioden från 2006 till 2014 kommer den samlade budgeten
              för rättsväsendet att ha ökat från 29 till drygt 40 miljarder
              kronor per år. Borträknat inflationen är det en resursförstärkning
              på knappt 8 miljarder kronor, eller 28 procent i fasta priser.
            </seg>
            <seg xml:id="i-9e14283b99cb19e0-0">
              Mycket har här sagts om polisen, domstolarna och kriminalvården.
              Jag vill sätta fokus på det mycket målmedvetna arbete som regeringen
              gjort för att bekämpa särskilt allvarliga brott. Det är brott
              som är allvarliga så till vida att de antingen är av särskilt
              grov art, är samhällsomstörtande eller innebär en grov kränkning
              av någons personliga friheter.
            </seg>
            <seg xml:id="i-7e2bf6bfee937947-0">
              Låt mig börja med det brottskomplex som kanske är det största
              och mest påtagliga i vårt samhälle i dag, nämligen den grova brottsligheten
              och då inte minst den grova organiserade brottsligheten. Under
              hösten har vi fått rapporter om upptrappade stridigheter mellan
              olika kriminella gäng runt våra storstäder. Det har varit skjutningar
              i Göteborg, och för ett år sedan, lite drygt, var det mycket skjutningar
              i Malmö som var i fokus. Vissa har haft dödlig utgång, och det
              har beklagansvärt nog också varit tillfällen då allmänheten kommit
              till skada.
            </seg>
            <seg xml:id="i-4045b56c5878be1a-0">
              Men även i de andra storstadsområdena liksom i flera mellanstora
              städer i landet finns en grov organiserad brottslighet som tar
              ett allt fastare grepp om samhällskroppen. Det handlar många gånger
              om en brottslighet som rört sig från narkotikabrott via utpressning
              och beskyddarverksamhet till olika typer av grov ekonomisk brottslighet
              inom till exempel tjänstebranscher. Ju närmare den organiserade
              brottsligheten kommer legitima verksamheter, desto större skada
              gör den på samhället och desto svårare blir den att bekämpa.
            </seg>
            <seg xml:id="i-1012cc86ba9216ca-0">
              Alliansregeringen har gjort den grova brottsligheten till ett
              av sina främsta fokusområden. Här finns en rad insatser sedan
              2006 att peka på:
            </seg>
            <seg xml:id="i-6857a9821f6da57f-0">
              Dess värre har alla dessa straffskärpningar inte lett till längre
              genomsnittsstraff. Regeringen har därför tillsatt en särskild
              utredare för att ta fram lagförslag som garanterar att den skärpta
              synen på allvarliga våldsbrott också slår igenom i straffvärderingen.
              En annan utredare tittar på den straffrättsliga regleringen av
              narkotikabrott och narkotikasmuggling för att säkerställa att
              den tydligt ger uttryck för en sträng, fast och konsekvent syn
              på illegal hantering av narkotika. Till detta ska även läggas
              gjorda och kommande förändringar i vapenlagstiftningen, en bättre
              samordning av polisinsatserna genom en nationell polismyndighet
              liksom tydliga förbättringar i olika myndigheters möjligheter
              att samverka mot grov organiserad brottslighet.
            </seg>
            <seg xml:id="i-d086e00bfaaa3535-0">
              Inom kort kommer också skärpningar av lagstiftningen om penningtvätt
              i syfte att underlätta för våra rättsvårdande myndigheter att
              slå mot de ekonomiska drivkrafterna bakom denna typ av brottslighet.
            </seg>
            <seg xml:id="i-c64489ca2ffbf548-0">
              Ett annat område jag vill lyfta fram är kampen mot sexualbrotten,
              en kamp som dess värre förs i ett samhällsklimat där gränsen för
              vad som är ett övergrepp ständigt tycks utmanas. Under hösten
              har ett antal domar i sexualbrottsmål rört upp känslor, såväl
              avseende påföljder som avseende domstolarnas tolkningar. Det har
              varit ömsom förvåning, ömsom bestörtning över utfallen. Samtidigt
              är det viktigt att komma ihåg att flera av dessa gärningar utfördes
              innan de lagskärpningar som alliansregeringen arbetat med trädde
              i kraft, där de senaste skärpningarna kom så sent som vid halvårsskiftet
              i år.
            </seg>
            <seg xml:id="i-e4d1eef9b5ee9695-0">
              Dessa lagskärpningar framstår i ljuset av dessa domar som helt
              nödvändiga för att uppvärdera sexualbrotten så att fler anmälda
              övergrepp ska leda till fällande domar. Det gäller exempelvis
              ändringarna i sexualbrottslagen som utvidgar våldtäktsbegreppet,
              höjda straff för sexköp, liksom införandet av nya brottstyper
              som kontakt med barn i sexuellt syfte, så kallad gromning, olaga
              förföljelse, så kallad stalkning, och kränkande fotografering.
            </seg>
            <seg xml:id="i-964205da513cfff6-0">
              Vi måste samtidigt vara medvetna om att lagstiftningen har begränsad
              verkan när det gäller sexualbrott. De flesta sexualbrott är nämligen
              av sådan art att det är svårt att fastställa skuld även när tekniska
              bevis finns. Rätten måste ofta väga två parters berättelser där
              ord står mot ord, och där rättsstatens princip att hellre fria
              än fälla ska gälla i tveksamma fall.
            </seg>
            <seg xml:id="i-559785d2dc730364-0">
              Ska vi effektivt minska förekomsten av övergrepp i samhället
              måste vi ha ett bredare samtal om värderingar och rätten till
              sexuell integritet. I grunden handlar ju denna typ av brott om
              en bristande respekt för den enskildes rätt att själv bestämma
              över sin sexualitet. Av den anledningen har vi kristdemokrater
              varit tydliga med att vi vill se en samtyckesparagraf i sexualbrottslagen
              som bättre stadfäster den självklara principen att ingen ska kunna
              tvingas till en sexuell handling mot sin vilja.
            </seg>
            <seg xml:id="i-4a56b14ff3fc30ea-0">
              Till detta kommer också ett bredare behov av att öppet diskutera
              synen på vad som är ett sexuellt övergrepp. Det kan vi bara göra
              om de som blivit utsatta har styrkan att träda fram och berätta
              om sina upplevelser, om vad de ansåg var ett övergrepp, alldeles
              oavsett om det gick att styrka brott i domstol. Värderingar formas
              inte enbart av paragrafer som vi fastställer i den här kammaren,
              utan de är något vi alla har möjlighet att bidra till.
            </seg>
            <seg xml:id="i-56baddc3919fe1e0-0">
              Herr talman! Alliansregeringen har lagt stort fokus på att försöka
              stänga inkörsportarna till brottets bana genom en kraftsamling
              mot unga förbrytare. Stegvis har vi sökt ändra den förmenta snällism
              och låt-gå-mentalitet som många gånger präglat rättsväsendets
              och sociala myndigheters första kontakter med unga brottslingar.
              De reaktioner som samhället skickar mot unga som begår brott ska
              vara tidiga och tydliga.
            </seg>
            <seg xml:id="i-b389b343bc9ce4f7-0">
              Vi har sedan 2006 genomfört förändringar som innebär att brott
              som begås av personer under 15 år ska utredas i större utsträckning
              och mer effektivt. Vi har ökat möjligheterna att drogtesta unga
              missbrukare och ser just nu över rättskedjan för ungdomsmål så
              att de kan hanteras snabbare.
            </seg>
            <seg xml:id="i-1b0f48d7560c6a52-0">
              Men minst lika viktigt som att snabbare klara upp brott som begåtts
              av unga förbrytare är det att stoppa rekryteringen. Här finns
              en pilotverksamhet med samverkan i sociala insatsgrupper som visat
              goda resultat, och Rikspolisstyrelsen har nu fått ett förnyat
              uppdrag att aktivt stödja arbetet med insatsgrupper runt om i
              landet. Regeringen har också infört sekretessbrytande bestämmelser
              för att underlätta informationsutbyte mellan polis och socialtjänst.
            </seg>
            <seg xml:id="i-396207edf0ab0eba-0">
              Till sist vill jag även lyfta fram de insatser som görs för att
              förebygga våld i nära relationer, där en nationell samordnare
              har i uppdrag att se över hur verksamheter kan göras mer effektiva
              och ge bättre stöd till brottsoffren. Parallellt ökas nu stödet
              till kvinnojourerna i den här budgeten ovanpå den nationella satsningen
              på jämställdhet på nästan 1 miljard kronor under mandatperioden,
              där omkring hälften riktas mot att bekämpa mäns våld mot kvinnor.
              Regeringen har också tillfört resurser till en informationskampanj
              om våld i nära relationer, inklusive hedersrelaterat våld och
              förtryck.
            </seg>
            <seg xml:id="i-2cd6b13d7499388a-0">
              I dessa fall där enskildas rättigheter kränks får samhället inte
              svika i sin kamp, och det åligger de rättsvårdande myndigheterna
              att kontinuerligt förbättra sitt arbete, inklusive att sprida
              goda erfarenheter och utbilda dem som möter brottsoffren i gott
              och likvärdigt bemötande över hela landet.
            </seg>
            <seg xml:id="i-efb5735732a43ac0-0">
              Herr talman! Läser man de motförslag som kammaren i dag har att
              ta ställning till blir man inte klok på hur den rödgröna oppositionen
              gemensamt ska kunna presentera en budget på rättsområdet om knappt
              ett års tid. Faktum är att det på detta område plötsligt blir
              fullständigt logiskt att S-ledaren Stefan Löfven inte vill utesluta
              ett samarbete över blockgränsen. På det här området står nämligen
              de rödgröna för en politik som bäst kan beskrivas som, för att
              citera en lumparkompis, lite all over the place, oavsett om det
              handlar om hur man prioriterar i rättskedjan, synen på brott och
              straff eller hur man ser på frågor om hur man bekämpar olika typer
              av allvarliga brott som terrorism och grov brottslighet.
            </seg>
            <seg xml:id="i-2e4cf72e0ec7d97a-0">
              För väljaren måste det rödgröna alternativet på rättsområdet
              framstå som att helt köpa grisen i säcken. Eller hur ska man annars
              få ihop logiken i att när Miljöpartiet vill minska på anslaget
              till polisen med 215 miljoner vill Socialdemokraterna i stället
              satsa 60 miljoner? Och vad betyder det för en rödgrön väljare
              att MP vill satsa 199 miljoner på kriminalvården, medan Vänstern
              vill ta bort 120 miljoner? När MP vill ha 120 miljoner till integritetsskydd
              och utredningar av polisbrott vill Vänstern ha 30 miljoner och
              Socialdemokraterna ingenting.
            </seg>
            <seg xml:id="i-4ea6de942ef84335-0">
              Som jag ser det handlar de rödgrönas politik på rättsområdet
              mer om symboliska miljonsatsningar än om strategiska överväganden
              och samsyn. Avsaknaden av en rödgrön tråd i rättspolitiken är
              slående. Blir det mer eller mindre resurser till att bekämpa grov
              organiserad brottslighet? Blir det mer eller mindre resurser till
              kriminalvården? Blir det mer eller mindre resurser till bekämpning
              av terrorism och andra säkerhetshot hos Säpo? Blir det fler eller
              färre poliser? Blir det kortare eller längre straff? Blir det
              mer eller mindre övervakning av misstänkta brottslingar? På dessa
              frågor får väljarna inte ett endaste svar om de läser oppositionens
              förslag.
            </seg>
            <seg xml:id="i-5965899242577fc4-0">
              Herr talman! Mot den bakgrunden förefaller det enda rimliga för
              kammaren vara att rösta bifall till förslaget i betänkandet och
              avslå samtliga reservationer.
            </seg>
          </u>
          <note type="speaker" xml:id="i-4ef26cd1dd4128f0-0">
            Anf. 114 LENA OLSSON (V) replik:
          </note>
          <u who="lena_olsson_fc0610" xml:id="i-b8037c8b48fd7f11-4">
            <seg xml:id="i-093cc6b7e8a2acda-0">
              Herr talman! Stefan Svanström är lite småkul, måste jag säga.
              All over the place – var du lumparkompis med prins Daniel, eller?
            </seg>
            <seg xml:id="i-d235e8d896324f16-0">
              Det talas om stabiliteten och den rödgröna röran och att man
              skulle ha en så stor stabilitet i Alliansen. Det är väl bara att
              titta på Kristdemokraternas flygande upp och ned i alla opinionsundersökningar.
            </seg>
            <seg xml:id="i-9ea50c45bea5632f-0">
              Du tar upp den grova organiserade brottsligheten. Man räknar
              upp saker. Det är typiskt Alliansen. Man kommer med väldigt många
              repressiva åtgärder. Jag har konstaterat i dag att ni inte fixar
              matematik. Ni har kanske gått i Björklunds flumskola för länge.
            </seg>
            <seg xml:id="i-c2365b6b0175ba0d-0">
              När det gäller grov organiserad brottslighet skulle ni faktiskt
              kunna komma tillbaka med någonting som jag vet skulle vara förebyggande.
              Och det är att höja minimistraffet för illegala vapen. Det är
              väldigt enkelt. Det är ett svar på den frågan.
            </seg>
            <seg xml:id="i-4503700ba6bc0479-0">
              Sedan är det detta med brottsoffers rättigheter. Jag kan konstatera
              att S, MP och V har 65 miljoner till i budgeten, om vi slår ihop
              oss. Det är alltså inte så spretigt.
            </seg>
            <seg xml:id="i-d69c12a6ba4f7f31-0">
              Det handlar om psykologin och analysen när det gäller att förebygga
              rekrytering till kriminella nätverk. Det gör man om man ser till
              att även de barn som har det taskigt klarar av sin skola, har
              en bostad, föräldrar som funkar och så vidare. Men det har ni
              totalt glömt av.
            </seg>
          </u>
          <note type="speaker" xml:id="i-74fc843bf4a5b573-0">
            Anf. 115 STEFAN SVANSTRÖM (KD) replik:
          </note>
          <u who="unknown" xml:id="i-22872ef95b30b426-25">
            <seg xml:id="i-32293895db306c39-0">
              Herr talman! Jag vet inte hur ung Lena Olsson tycker att jag
              ser ut, men jag kan tala om att jag gick i skolan långt före Jan
              Björklunds tid. Jag kanske ska ta detta som en komplimang.
            </seg>
            <seg xml:id="i-6602dec4527f97a1-0">
              Vi båda representerar partier som har ungefär 5 procents stöd
              i riksdagen. Vi har från vår sida sett ett behov av att samverka
              med andra för att få igenom vår politik. Vi sätter oss ned och
              går systematiskt igenom vilka samhällsutmaningar som finns, vilka
              förslag vi har och var vi hittar en samsyn kring satsningar som
              vi vill göra. Vi förhandlar om det. Vi har en rutin för det. Vi
              började faktiskt två år före valet 2006 med den modellen inom
              Alliansen. Jag var själv en del av den arbetsgrupp som jobbade
              med den ekonomiska politiken. Vi ville göra ett grundligt arbete
              för att säkerställa att de åtgärder vi ville vidta skulle få effekt.
            </seg>
            <seg xml:id="i-6b86f32344542451-0">
              Jag tittar på de här siffrorna. Man kan diskutera vad som egentligen
              blir utfallet. Du säger att det är 65 miljoner mer till brottsoffren.
              Addera alla merförslag ni har! Då är det 630 miljoner totalt.
              Tar man snitt på alla merförslag är det 100 miljoner. Tar jag
              bara de bortdraganden av resurser ni har är det 355 miljoner.
              Det är detta väljarna ska överväga. Blir det 630 miljoner mer
              om alla får igenom allt de vill? Blir det 100 om man kompromissar
              och hamnar mitt i? Eller blir det 355 om man säger att man bara
              kan ta besparingarna?
            </seg>
            <seg xml:id="i-eb67d4ff67738d52-0">
              Det är detta som Lena Olsson ska tala om för väljarna. De här
              frågorna har vi inte några svar på i de alternativ som ni lägger
              fram för riksdagen i dag.
            </seg>
          </u>
          <note type="speaker" xml:id="i-055163a1b520ba96-0">
            Anf. 116 LENA OLSSON (V) replik:
          </note>
          <u who="lena_olsson_fc0610" xml:id="i-b8037c8b48fd7f11-5">
            <seg xml:id="i-4e5d2f3e3e9665b5-0">
              Herr talman! Vi har konstaterat att vi vill ha ett effektivt
              rättsväsen. När vi tittar på effektiviteten hos bland annat polisen
              ser vi att man inte får valuta för pengarna. Det är så det ser
              ut. Sedan har vi en ganska stor skara väljare. Det är barnmorskeuppror.
              Det är sjuksköterskeuppror. Lärarna gör uppror. Det behövs mycket
              mer pengar till välfärden.
            </seg>
            <seg xml:id="i-31c5c1dc5a8f74ab-0">
              Du kan nog fråga en elev, någon som är inlagd på BB eller någon
              som behöver vård. De kommer att instämma i kören som säger att
              behoven är stora.
            </seg>
            <seg xml:id="i-ab713a6793748f7b-0">
              Man skulle kunna göra den här analysen rent psykologiskt. När
              ska vi börja titta på förebyggande åtgärder när det gäller de
              kriminella gängen, som du pratar om, nätverken och organisationen?
              Det handlar om att unga människor inte ska tycka att de finner
              sin hemvist där. Det är klart att de här barnen ska vilja hålla
              på med något annat i samhället. Den här rekryteringen ökar ganska
              dramatiskt.
            </seg>
            <seg xml:id="i-ef3ce9c8fc788430-0">
              Här skulle vi kunna sätta ihop en parlamentarisk utredning –
              det har vi motionerat om från Vänsterpartiets sida – för att ta
              fram åtgärder som verkligen skulle kunna göra att vi i praktiken
              slipper potentiella unga kriminella som inte ser någon annan väg
              ut. Satsa lite på dem i stället! Då kanske du slipper satsa så
              mycket pengar som 8 miljarder på rättsväsendet. Man kan inte bara
              vältra över alla samhällets problem på rättsväsendet. Det här
              handlar om hela politiken, inklusive rättsväsendet.
            </seg>
          </u>
          <note type="speaker" xml:id="i-4dc56fa4f0a6e4bd-0">
            Anf. 117 STEFAN SVANSTRÖM (KD) replik:
          </note>
          <u who="unknown" xml:id="i-22872ef95b30b426-26">
            <seg xml:id="i-e9b93dead5d15ea2-0">
              Herr talman! Det är helt rätt som Lena Olsson säger, att det
              förebyggande arbetet är väldigt viktigt. Vi har arbetat mycket
              med förebyggande och framför allt med att stänga inkörsportarna
              för rekryteringen av unga. Det är just det som de sociala insatsgrupperna
              syftar till, att fånga upp ungdomar som varit på glid eller är
              på väg in i olika typer av brottslighet och att sätta in insatser
              innan det har gått snett.
            </seg>
            <seg xml:id="i-ea94b340e6057279-0">
              Det är tydligt att det behövs tydligare signaler till unga. Många
              brottslingar som man träffar, som har suttit inne, ställer sig
              frågan: Varför reagerade inte samhället medan jag var ung? Det
              är det viktigaste uttalandet man får. Vi behöver ha tydligare
              och tidigare insatser mot unga för att förhindra att de kommer
              in på brottets bana. Det är någonting vi har jobbat väldigt systematiskt
              med, och vi fortsätter att lägga resurser på det.
            </seg>
            <seg xml:id="i-44370d255ddb0931-0">
              Sedan är det sant att man inte bara kan slänga resurser på olika
              saker. Det gäller inom alla välfärdens områden. Men jag måste
              faktiskt säga till Lena Olsson att vi har gjort en prioritering
              inom Alliansen. Det handlar om att rädda välfärdens kärna genom
              att inte betala så mycket för utanförskapet, att försöka minska
              utanförskapet. Vi har varit väldigt lyckosamma.
            </seg>
            <seg xml:id="i-a507bc1243493290-0">
              Vi har 200 000 färre långtidssjukskrivna och förtidspensionerade
              i dag. Vi har därmed också minskat utgifterna på de områdena,
              vilket har gjort att vi faktiskt kan satsa på välfärdens kärna.
              Det är 65 miljarder mer som går till välfärd – vård, skola och
              omsorg – i dag än när vi tog över, i fasta priser räknat. Det
              var en mycket medveten politik från Alliansen, och det är en politik
              som vi hoppas att vi får väljarnas stöd för att fortsätta med.
            </seg>
          </u>
          <note xml:id="i-1aaf099ff1283897-1">
            Överläggningen var härmed avslutad.
          </note>
          <note xml:id="i-ec17af9d49bb9352-0">
            11 § Regional tillväxt
          </note>
          <note type="speaker" xml:id="i-3b3b810fed36701f-0">
            Anf. 118 BERIT HÖGMAN (S):
          </note>
          <u who="berit_hogman_28748f" xml:id="i-087aa031a13d4fd8-0">
            <seg xml:id="i-f6a2aed12dd229d7-0">
              Herr talman! Vi ska nu diskutera och behandla betänkande NU2
              om regional tillväxt.
            </seg>
            <seg xml:id="i-364f006e928db3f4-0">
              Vi socialdemokrater kan aldrig acceptera att regionalpolitik
              reduceras till en lågambitiös politik för gles- och landsbygd.
              Nej, regionalpolitik för oss handlar om att formulera övergripande
              tillväxt- och utvecklingsstrategier för hela landet. Vi är alla
              beroende av varandra.
            </seg>
            <seg xml:id="i-029a7cd375c53a11-0">
              Naturresurserna är en del av vår rikedom, människorna en annan.
              Det är också ett faktum att en majoritet av det svenska folket
              fortfarande bor i andra regioner än den stora staden eller den
              riktigt glesa bygden.
            </seg>
            <seg xml:id="i-62bfd1d36ff81c58-0">
              Alla insatser som staten gör måste vara inriktade på att landets
              olika geografiska områden kan få växa utifrån sina förutsättningar.
              Och alla politikområden kan faktiskt bidra till just det målet.
            </seg>
            <seg xml:id="i-62fd11ad1ace2e44-0">
              Ja, men så tycker vi också, tänker flera av de borgerliga företrädarna
              framför mig. När vi läser regeringens proposition för utgiftsområde
              19 finns onekligen många snygga formuleringar. Det är när vi kommer
              till verkligheten och handlingen som det blir riktigt illa. Det
              står exempelvis i propositionen att politikens prioriterade områden
              är innovation och förnyelse, kompetensförsörjning och ökat arbetskraftsutbud
              samt tillgänglighet.
            </seg>
            <seg xml:id="i-7a90a593ee540a24-0">
              Jag börjar med frågan om tillgängligheten. Sverige är – eller
              kanske har varit – en framstående it-nation. Vi har länge legat
              i framkant. Vi har haft ett högt, intensivt teknikanvändande och
              en välutbildad befolkning. Nu tappar vi mark.
            </seg>
            <seg xml:id="i-843065ee7a372c3a-0">
              I World Economic Forums index över världens ledande it-länder
              tappar Sverige den där åtråvärda förstaplatsen. Företagen har
              svårt att rekrytera it-kompetens, och det är ont om it-utbildning.
              Om vi vill fortsätta framåt och återta förstaplatsen måste det
              offentliga gå före. Uppseendeväckande nog är det just där vi halkar
              efter mest. När det gäller utvecklingen av digitala offentliga
              tjänster har Sverige halkat ned till 16:e plats i rankningen.
              Fortfarande saknas en nationell strategi för it i skolan. Det
              är faktiskt häpnadsväckande att Rwanda har fler datorer till sina
              elever i skolan än Sverige har.
            </seg>
            <seg xml:id="i-6cf457838a475a30-0">
              Utbyggnadstakten av bredband ligger nu i paritet med den i Polen.
              Mobiltäckningen är sämre i dag, 2013, än den var 2006.
            </seg>
            <seg xml:id="i-cf7406337b153ac3-0">
              Jag fortsätter med frågan om kompetensförsörjningen. Regeringen
              har dragit ned på antalet högskoleplatser. Detta innebär att trots
              ett högt söktryck på många av våra högskolor tvingas de stänga
              ute människor från utbildningarna och därmed också arbete. Ungdomarna
              flyr de yrkesförberedande gymnasieutbildningarna. Är det en satsning
              på kompetens?
            </seg>
            <seg xml:id="i-338bb9e237173314-0">
              Hur är det med arbetskraftsutbudet? Jo tack, det är stort. 400
              000 människor saknar arbete i Sverige i dag. Långtidsarbetslösheten
              har mer än fördubblats sedan moderatregeringen tillträdde. Detta
              sker samtidigt som företagen inte får tag i rätt kompetens.
            </seg>
            <seg xml:id="i-82ed7a37eac24524-0">
              Särskilt i våra urbana miljöer skulle många fler kunna få ett
              arbete om det fanns någonstans att bo. Bostadsbyggandet är nu
              lägre än på decennier. Den av Kristdemokraterna hyllade hyrestanten
              har inte blivit någon succé i vare sig den stora eller den lilla
              staden.
            </seg>
            <seg xml:id="i-54b7734933844680-0">
              Varför har det blivit så? Varför håller Sverige på att gå sönder?
            </seg>
            <seg xml:id="i-cd201644753691ae-0">
              Nu har vi i sju år haft en regering vars enda och tydliga mål
              har varit att sänka skatter, privatisera och konkurrensutsätta
              offentliga tjänster. Då är det inte så svårt att se sambanden.
              Det beskriver regeringspartierna själva i betänkandet.
            </seg>
            <seg xml:id="i-e935dd515da8b076-0">
              Ett exempel är att sedan apoteken privatiserades har antalet
              apotek ökat med 36 procent – men absolut inte i glesbygden. Där
              har de minskat i antal. Vi som har bott i bygder som aldrig har
              haft något annat än ett apoteksombud kan också konstatera att
              många av dem har försvunnit.
            </seg>
            <seg xml:id="i-fe9f8fab4773bdac-0">
              Kristina Mattsson har skrivit boken Landet utanför . Om ni inte
              har läst den kan jag varmt rekommendera den. På s. 50 i boken
              står det att en ledstjärna i svensk politik har varit likvärdig
              samhällsservice oavsett var i landet man bor. Forskningen är enig
              om att Sveriges utbyggda välfärdssystem är det som i realiteten
              har haft störst roll för att utjämna levnadsförhållanden mellan
              stad och landsbygd. Nu överger myndigheterna de mindre kommunerna.
              Arbetsförmedlingen lämnar 170 av 290 kommuner. Försäkringskassan
              och Skatteverket lägger ned kontor, och samhällsservicen flyttar
              till större städer.
            </seg>
            <seg xml:id="i-070b11e633e8a763-0">
              Vi hade kunnat lägga till Posten och polisen.
            </seg>
            <seg xml:id="i-8f27351cf3dfb421-0">
              Visst har vi som jobbar – särskilt vi här i kammaren – fått sänkta
              skatter. Men det uppstår en svårighet. Den ligger i att som enskild
              medborgare köpa lite infrastruktur, köpa lite utbildade lärare
              eller kanske köpa sitt eget postkontor eller postleverantör. Är
              det så ni i den borgerliga alliansen vill se framtiden?
            </seg>
            <seg xml:id="i-b377f238d085bf3e-0">
              Vi socialdemokrater vill se en annan framtid. Vi beklagar att
              regeringen förhandlade bort en rejäl del av landsbygdsprogrammet
              i förhandlingen med EU, och vi har i vår skuggbudget kompenserat
              för detta. Vi beklagar att regeringen inte har ansträngt sig en
              millimeter för att förenkla administrationen och hanteringen av
              EU-medel. 2014 kommer att bli ett förlorat år för alla som bedriver
              framgångsrika projekt med hjälp av EU:s strukturfondsmedel. Regeringen
              bär ett stort ansvar för detta.
            </seg>
            <seg xml:id="i-74d3ef9a509a8b3a-0">
              Om regeringen och regeringspartierna menar allvar med sina ord
              om att politiken måste utgå från de specifika förutsättningarna
              som finns i varje region skulle inte Arbetsförmedlingen vara så
              centralstyrd och detaljreglerad. Då skulle det finnas regionala
              innovationsråd som såg vilka behov företagen har för att kunna
              utvecklas i regionen. Om regeringen menar allvar, varför ska moderatstyrda
              rika kommuner få 1 miljard extra i skatteutjämningssystemet? Om
              vi menar allvar med att alla barn i Sverige, oavsett var de växer
              upp, ska ha rätt till en bra skola, skulle inte satsningen på
              skattesänkningar vara 20 gånger större än satsningen på skolan.
            </seg>
          </u>
          <note xml:id="i-b4139345a1abe18e-0">
            Herr talman! Jag yrkar bifall till reservationerna 1 och 6.
          </note>
          <note xml:id="i-29482f240c9a05d9-0">
            I detta anförande instämde Ingemar Nilsson (S).
          </note>
          <note type="speaker" xml:id="i-6983f1b12078e7b5-0">
            Anf. 119 TINA EHN (MP):
          </note>
          <u who="tina_ehn_94fa72" xml:id="i-ec5930d412527007-2">
            <seg xml:id="i-ad29053507c6d198-0">
              Herr talman! Jag skulle kunna instämma i mycket av det som föregående
              talare har sagt. Mitt anförande handlar mycket om hur Miljöpartiet
              ser på regional utveckling.
            </seg>
            <seg xml:id="i-ccef37a814ed0f3b-0">
              Miljöpartiet vill ha en politik som skapar förutsättningar för
              regional utveckling i hela landet. Politiken måste präglas av
              en hög ambitionsnivå. Den måste vara ett kraftfullt verktyg för
              en rättvis utveckling i Sveriges alla regioner, såväl i gles-
              och landsbygd som i storstad.
            </seg>
            <seg xml:id="i-2419d9087956f602-0">
              Många kommuner kämpar i dag mot minskat invånarantal och för
              att behålla ett fungerande näringsliv. Den snabba urbaniseringen
              innebär inte bara stora utmaningar för landsbygden utan även för
              många städer. Men det finns goda möjligheter att på politisk väg
              utveckla lösningar på utmaningarna. Det krävs strukturella förändringar,
              satsningar på fungerande kommunikationer, bredband, kollektivtrafik,
              utbildning, offentlig service, boende och ett gott näringslivsklimat
              i hela landet. Det kräver i sin tur också satsningar på ny teknik,
              innovationer och entreprenörskap för att ställa om samhället till
              att bli ett långsiktigt hållbart samhälle som löser miljö- och
              klimatutmaningarna.
            </seg>
            <seg xml:id="i-11a12e29136dc9ee-0">
              Den regionala tillväxtpolitiken ska genomsyras av en helhetssyn
              som sätter människans och miljöns långsiktiga välmående i centrum.
              Det ska inte finnas några områden i Sverige där de boende upplever
              att de måste flytta för att få en chans. Alla ska ha rätt att
              trivas och utvecklas där de bor.
            </seg>
            <seg xml:id="i-915253ff599222f8-0">
              Regional utveckling är beroende av många faktorer, av att det
              skapas nya arbetstillfällen. Småföretagarnas villkor måste förbättras
              med hjälp av sänkt bolagsskatt, sänkta arbetsgivaravgifter, slopat
              sjuklöneansvar och minskat regelkrångel. Regional utveckling är
              också beroende av att den industri som har verkat under lång tid
              i Sverige kan fortsätta att utvecklas, ligga i framkant av teknikutvecklingen
              och vara konkurrenskraftig.
            </seg>
            <seg xml:id="i-c6aadd81b5731dab-0">
              Ett blomstrande näringsliv är intimt sammanbundet med en väl
              fungerande skola, utbildning och arbetsmarknadsåtgärder. Därför
              är det viktigt att satsa på regionala högskolor och universitet
              och inte dra ned på resurserna. På så sätt finns möjlighet till
              utbildning i hela landet. Det är också viktigt att satsa på byskolor,
              folkskolor och distansutbildningar.
            </seg>
            <seg xml:id="i-6eef1d36a7c3e921-0">
              En utbyggd och välfungerande infrastruktur är nödvändig för att
              hela Sverige ska leva. Bredbandsutbyggnad är av avgörande betydelse
              för en levande landsbygd. Såväl post som telekommunikation av
              god kvalitet och till rimligt pris behöver finnas tillgängliga
              över hela Sverige. Det ska vara samhällets ansvar. Vi behöver
              också satsa på att trygga våra fysiska kommunikationsvägar och
              bygga ut kollektivtrafiken.
            </seg>
            <seg xml:id="i-f3dd4b3270bd485c-0">
              Även med en utbyggd kollektivtrafik är dock många på landsbygden
              beroende av bilen. Det är en ödesfråga för landsbygden att samhället
              lyckas bryta beroendet av bensin och diesel. I en tid av omställning
              spelar landsbygden en avgörande roll för utvecklingen av ett hållbart
              samhälle genom bland annat satsningar på förnybar energi och lokal
              matproduktion. Redan i dag förser landsbygden Sverige med stora
              mängder förnybar energi, och det finns fortsatt goda förutsättningar
              för att bygga ut en lönsam och nödvändig energiproduktion. Klimatomställningen
              ger på så sätt både trygghet för och arbete på landsbygden.
            </seg>
            <seg xml:id="i-ce272e40c5c4a9a7-0">
              Jag och Miljöpartiet har en decentralistisk grundsyn. Regioner
              och kommuner ska ges ett ökat ansvar och inflytande över de politiska
              beslut som berör regionen och kommunen. Beslut bör tas så nära
              medborgarna som möjligt. Samhällsfunktioner som polis, arbetsförmedling
              och försäkringskassa ska vara till för Sveriges alla invånare
              och finnas tillgängliga över hela landet. Ett fungerande skattesystem
              ska ge likvärdiga ekonomiska förutsättningar att bedriva kommunal
              service i hela landet.
            </seg>
            <seg xml:id="i-654d172c646294cc-0">
              Miljöpartiet företräder det lokala engagemanget och uppmuntrar
              olika former av lokal ekonomi. På detta område finns likheter
              med den inriktning mot utvecklingskraft i alla delar av landet
              och fokus på stärkt lokal och regional konkurrenskraft som utgör
              regeringens politik. Jag och Miljöpartiet delar dessa ambitioner
              men önskar föra in ett perspektiv i den regionala tillväxten med
              en betoning på en grön omställning till en hållbar ekonomi.
            </seg>
            <seg xml:id="i-f746a1b92e9b3874-0">
              Jag ser inte ett motsatsförhållande mellan utvecklingen i storstäder
              och på landsbygden. Gröna städer och en levande landsbygd går
              hand i hand och bygger på att vi ser människors vilja och förmåga
              att utveckla de förutsättningar som finns nära. Ett exempel på
              grön omställning till en hållbar ekonomi är den sociala ekonomin
              som får människor att samarbeta utan vinstsyfte i till exempel
              kooperativ och föreningar. Så ser vi gröna på regional tillväxtpolitik.
            </seg>
            <seg xml:id="i-29f06f2f07357105-0">
              I vår budgetmotion för utgiftsområde 19 har vi lagt 200 miljoner
              mer än regeringen på bredband, eftersom det, när man frågar folk
              om vad som behöver göras, är den fråga som i närtid sägs vara
              mest akut. Det löser inte avfolkningen och centraliseringen, men
              det gör det möjligt att komma närmare målet som satts upp om att
              90 procent av medborgarna och företagen ska ha snabbt bredband
              till 2020. I regeringens budget ser jag inte att de pengarna finns.
            </seg>
            <seg xml:id="i-19c92da11cf41ccf-0">
              I betänkandet finns ett antal reservationer, och en av dessa
              handlar om regionala strukturfonder. I reservationen tar vi upp
              kritik från Riksrevisionen som vid granskningar har kommit fram
              till att regeringens åtgärder för att underlätta administrationen
              i strukturfonderna har varit otillräckliga. Vi efterlyser en tydlig
              tidsplan för att genomföra de åtgärder som Riksrevisionen föreslår.
            </seg>
            <seg xml:id="i-9669bada8f508ad5-0">
              En annan reservation handlar om organisering och lokalisering
              av myndigheter och statliga bolag. Den bygger på motioner som
              tar upp det faktum att principer fastslagna i Sveriges riksdag
              om att en annan lokaliseringsort än Helsingfors regelmässigt bör
              övervägas vid lokalisering av statliga myndigheters placering
              inte följs. Sedan Sverige fick en alliansregering har tre av fyra
              myndigheter som skapats efter 2006 förlagts till Helsingfors.
            </seg>
            <seg xml:id="i-be3e138b635d29ed-0">
              Dessutom finns reservationer om kommersiell och offentlig service
              speciellt på landsbygden. Men samhällstjänster urholkas även på
              andra platser. Storstadsområdenas ytterområden råkar också ut
              för detta. Vi tycker att regeringen bör återkomma med förslag
              om säkerställandet av offentlig och kommersiell service.
            </seg>
            <seg xml:id="i-8168a28822ff4fe7-0">
              Jag vill avslutningsvis säga att jag ställer mig bakom de reservationer
              som Miljöpartiet sagt att vi ställer oss bakom i betänkandet,
              men här och nu yrkar jag bifall till reservationerna 3 och 6.
            </seg>
          </u>
          <note type="speaker" xml:id="i-459b11eeee99345d-0">
            Anf. 120 ANNA HAGWALL (SD):
          </note>
          <u who="anna_hagwall_738c73" xml:id="i-dc9a12cc68ea2b91-0">
            <seg xml:id="i-8b043711c1c6559d-0">
              Herr talman! Vi har ett särskilt yttrande om anslaget gällande
              utgiftsområde 19, regional tillväxt.
            </seg>
            <seg xml:id="i-13f3ec3046ea0950-0">
              Jag har tidigare ställt mig bakom delar av utskottets övergripande
              syn på inriktningen av den regionala tillväxtpolitiken. Utöver
              detta vill jag särskilt framhålla vikten av att kompensera de
              fyra nordligaste länen för de kostnadsnackdelar de har som en
              följd av långa transportsträckor samt vikten av ett ökat stöd
              till regionala tillväxtåtgärder. Sverigedemokraterna har därför
              föreslagit ökade anslag för detta ändamål. Dessa framgår av förslaget
              till anslagsfördelning för utgiftsområdet som behandlas sist i
              betänkandet. Dessutom avser vi att totalt satsa över 10 miljarder
              kronor under kommande budgetperiod på att bland annat förbättra
              landsbygdens villkor och stimulera regional tillväxt och sysselsättning.
            </seg>
            <seg xml:id="i-a94f745d20ddca31-0">
              Det bor och verkar 1,4 miljoner svenskar på landsbygden. I vårt
              budgetdokument presenterar vi kraftfulla satsningar för att landsbygden
              ska leva, växa och frodas. Tillsammans skapar vi 25 000 nya jobb
              på landsbygden.
            </seg>
            <seg xml:id="i-e6015d792075c107-0">
              Vi ser att det finns näringar som kan utvecklas på landsbygden,
              och det går att motverka avfolkningstrenden. Vägen dit går genom
              att skapa optimala förutsättningar för att tillväxt och sysselsättning
              ska komma i gång. De företag som kan antas må bättre på landsbygden
              än i tätort är företag som inte har samma nytta av de skalfördelar
              som uppstår i urban miljö. Det är företag som inte har nytta av
              att befinna sig i närheten av sin marknad men har bra kommunikationer
              till den samt företag som arbetar med vidareförädling av råvaror.
            </seg>
            <seg xml:id="i-82ab3717487b1934-0">
              Herr talman! Utmaningen ligger i att skapa förutsättningar för
              näringar som gynnas av de fördelar som landsbygden har att erbjuda
              inom exempelvis transport, skog, jordbruk, vattenbruk, besöksnäring,
              gruvor samt natur- och kulturmiljöer.
            </seg>
            <seg xml:id="i-e8ede28a7dc883be-0">
              Som jag tidigare nämnt är transportbranschen i behov av kompensation
              för kostnadsnackdelar till följd av långa transportsträckor, särskilt
              i de nordligaste regionerna.
            </seg>
            <seg xml:id="i-b1c4309d1fead452-0">
              Utgångspunkten för vår politik när det gäller skogsnäringen är
              två övergripande och jämställda mål: miljömålet och produktionsmålet.
              Sverige är världens näst största exportör av papper, pappersmassa
              och trävaror. Industrin sysselsätter i dag direkt och indirekt
              200 000 människor.
            </seg>
            <seg xml:id="i-9720c0b1d07b4345-0">
              Sverigedemokraterna vill skjuta till ytterligare resurser till
              Skogsstyrelsen för att enklare och oftare kunna bistå med rådgivning
              till markägarna. Skogsnäringen är beroende av goda transportmöjligheter.
              Sverigedemokraterna vill därmed ge Inlandsbanan och tvärbanorna
              ett rejält lyft.
            </seg>
            <seg xml:id="i-e78b6a77d5476818-0">
              Jag vill också tala lite om vattenbruk och fiskodling. Sverige
              har nästan 100 000 sjöar och över 200 mil kust. Trots det är utnyttjandet
              av dessa resurser väldigt blygsamt. Sverige har potential att
              bygga upp ett hållbart och omfattande vattenbruk med ökad sysselsättning
              som följd. Vi vill ge resurser till utökat antal fiskodlingar.
              Detta kan även gynna turistnäringen.
            </seg>
            <seg xml:id="i-c14b34d367a97704-0">
              Sverigedemokraterna vill öka anslagen till mindre flygplatser
              med lönsamhetsproblem samt till viss trafik av samhällsintresse.
              Vi vill även underlätta regelverken för uppförande av nya anläggningar
              som hotell eller skidliftar i fjällmiljö. Tillgången till kompetent
              personal är viktig. Sverigedemokraterna vill tillsammans med Turistakademin
              och Myndigheten för yrkeshögskolan utbilda för näringens behov.
            </seg>
            <seg xml:id="i-364bc4b9f9c635d9-0">
              Den svenska gruvnäringen är allmänt oomtvistad och upplever något
              av en renässans. Vi avser att budgetera för en kraftig upprustning
              av Malmbanan med flera mötesstationer och för 750 meter långa
              tåg.
            </seg>
            <seg xml:id="i-6ceb3201b209aa52-0">
              Det behövs även satsningar på yrkesutbildning kopplade till näringen.
              Vi avsätter därför resurser till Myndigheten för yrkeshögskolan,
              Luleå tekniska universitet, Högskolan Dalarna.
            </seg>
            <seg xml:id="i-b59e42c209daf59e-0">
              Herr talman! EU:s viktigaste verktyg för att genomföra regionalpolitiken
              i Europa, eller sammanhållningspolitiken som den också kallas,
              är strukturfonderna.
            </seg>
            <seg xml:id="i-0e7cd6f178ab41c5-0">
              Enligt den senaste uppgörelsen kommer Sverige att tilldelas ungefär
              lika mycket medel som föregående period, totalt 18 miljarder kronor.
              Om vi sätter 18 miljarder i förhållande till de ca 2 000 miljarder,
              som är den övriga europeiska fördelningen, gör vi bedömningen
              att fördelningen av dessa medel inte är till Sveriges fördel.
            </seg>
            <seg xml:id="i-c2183f3fa2fe0946-0">
              Om vi nu inte kan avskaffa strukturfonderna och låta medlemsstaterna
              själva bedöma sitt behov av satsningar vill jag framhålla att
              det är av stor vikt att EU:s strukturfondsmedel används på ett
              så effektivt sätt som möjligt. Därigenom kan strukturfondsprogrammen
              vidhålla och förstärka sin betydelse för regional tillväxt även
              i Sverige.
            </seg>
            <seg xml:id="i-e0f46f65beff9eb1-0">
              Projektstöd bör dock betalas ut i efterskott. Projekt ska vara
              genomförda och godkända innan utbetalning sker för att motverka
              slarv, försummelse och fusk.
            </seg>
            <seg xml:id="i-9514663c54d73e83-0">
              Jag vill i detta sammanhang framhålla betydelsen av att det görs
              löpande kontroller, förhandsgranskningar och utvärderingar av
              resultat i strukturfondsprojekten för att komma till rätta med
              misslyckade projekt och de problem jag redan nämnt.
            </seg>
            <seg xml:id="i-0a00ba70799a6588-0">
              Konkurrenskraft, entreprenörskap och sysselsättning är av största
              vikt för det regionala tillväxtarbetet. Vi ser positivt på stöd
              och budgetsatsningar till berörda regioner men med betoning på
              sunda konkurrensförhållanden.
            </seg>
            <seg xml:id="i-af78b1076495af58-0">
              Jag vill avsluta med att poängtera att vårt offensiva åtgärdspaket
              inom regional tillväxt och landsbyggd skapar förutsättning för
              25 000 nya arbeten netto, mätt i helårsarbetskrafter, direkt eller
              indirekt. Den absoluta merparten kommer att tillfalla landsbygdskommunerna.
            </seg>
          </u>
          <note type="speaker" xml:id="i-c22037e62a03ae96-0">
            Anf. 121 KENT PERSSON (V):
          </note>
          <u who="kent_persson_8dd737" xml:id="i-6ceeefee68783947-0">
            <seg xml:id="i-6b39a2b4d6a83691-0">
              Herr talman! Jag funderade på vad jag skulle ta upp om regionalpolitiken
              i år som jag inte har sagt de tidigare sju åren. Vad har hänt
              inom regionalpolitiken i år? Inte särskilt mycket. Den negativa
              utvecklingen har fortsatt. I mer än hälften av Sveriges kommuner
              minskar befolkningen.
            </seg>
            <seg xml:id="i-8ab321694eb2cc6f-0">
              Jag funderade på att ta en kopia av mitt förra tal, för det hade
              passat in alldeles utmärkt. Men jag tog mig i kragen och skrev
              ett anförande.
            </seg>
            <seg xml:id="i-6989a6a1dc264604-0">
              Hela landet ska leva är en paroll som nästan alla partier ställer
              sig bakom. Men frågan är vad som menas med det?
            </seg>
            <seg xml:id="i-49330a857366ceef-0">
              Vänsterpartiets mål är att skapa förutsättningar för att alla
              ska ha både rätten och möjligheten att bo var de själva önskar
              i Sverige.
            </seg>
            <seg xml:id="i-deae440c5d5594f8-0">
              Landsbygden har många tillgångar, inte enbart mark och råvaror
              såsom skog och mineraler utan också i form av natur och kulturlandskap
              där det finns möjlighet att skapa attraktiva boendemiljöer.
            </seg>
            <seg xml:id="i-e073283d046ffefd-0">
              Vår övergripande strategi bygger på långsiktighet, en utvecklad
              samverkan, ett större regionalt inflytande och ett tydligt ansvar
              för staten att se till att grundläggande samhällsservice finns
              i hela landet.
            </seg>
            <seg xml:id="i-efaea3dda39e9e16-0">
              Viktigt för en positiv utveckling av landsbygden är en aktiv,
              långsiktig regionalpolitik som ger kommunerna likvärdiga möjligheter
              och garanterar service och infrastruktur i hela landet.
            </seg>
            <seg xml:id="i-364d9bb151acf814-0">
              Landsbygdens olika förutsättningar måste beaktas, och invånarna
              måste ges möjlighet att utveckla sina specifika bygder så att
              de kan påverka lokala och regionala utvecklingsfrågor. Politikens
              uppgift är att skapa förutsättningar för detta.
            </seg>
            <seg xml:id="i-235a35f505fc8e11-0">
              Det handlar inte bara om pengar. Det handlar om mer än så. Det
              har gjorts många ambitiösa ekonomiska satsningar på olika regioner
              i kris. Många har varit kortsiktiga brandkårsutryckningar.
            </seg>
            <seg xml:id="i-c7c82d685c3b2a29-0">
              Det som saknas är en sammanhållen politik för utveckling av hela
              Sverige. Olika myndigheter och sektorer har tillåtits agera utifrån
              egna kortsiktiga intressen utan att konsekvenserna för helheten
              har beaktats. Satsningar på infrastruktur, från fiber till järnväg,
              har varit för små. De senaste åren har vi sett hur befolkningen
              har minskat i ungefär hälften av landets kommuner, och framtida
              generationsväxling på arbetsmarknaden kommer att innebära stora
              problem för många av landsbygdens kommuner om inte ett övergripande
              ansvar tas.
            </seg>
            <seg xml:id="i-b27b0b927b47c711-0">
              Om vi inte för alltid ska cementera de i dag ökande regionala
              skillnaderna måste denna utveckling brytas. Vi måste skapa förutsättningar
              för en inflyttning till landsbygd och småstäder men också genomföra
              åtgärder som gör att människor väljer att stanna kvar. Det är
              en politik för detta vi har presenterat i vår budget.
            </seg>
            <seg xml:id="i-f9e16a110ff11190-0">
              Vad är det vi saknar? Grunden för att människor ska kunna bo
              kvar eller flytta in i våra landsbygdskommuner är att staten inte
              får dra sig undan. Det måste finnas en grundläggande samhällsservice
              så att människor som bor och verkar där känner en trygghet i sin
              vardag.
            </seg>
            <seg xml:id="i-df8731c21e55b662-0">
              Jag bor i en kommun där det inte längre finns arbetsförmedling
              och försäkringskassa. Vilket företag väljer att etablera sig i
              en kommun där det saknas både arbetsförmedling och försäkringskassa
              och där man hela tiden kan se att statens närvaro minskar? Vad
              finns det för incitament för folk att bo kvar och verka i dessa
              kommuner? Det här gäller inte bara i min hemkommun, utan runt
              om i hela Sverige ser vi att staten drar sig undan.
            </seg>
            <seg xml:id="i-07020ce2f035b457-0">
              Det finns en lösning som jag har tagit upp i kammaren vid flera
              tillfällen. I Lars Högdahls utredning Se medborgarna som presenterades
              för några år sedan föreslogs inrättandet av servicecentrum – en
              samverkan mellan stat och kommun, mellan det offentliga och det
              privata som är till gagn för kommunerna, befolkningen och företagen.
            </seg>
            <seg xml:id="i-e1f59f3add000042-0">
              Det är ett skarpt och bra förslag som är ytterst levande för
              oss. Vi tror att vi då skulle få mycket av den samhällsservice
              som varje människa var hon än bor i Sverige har rätt till.
            </seg>
            <seg xml:id="i-4fc9a56b2fc91fd7-0">
              Vi behöver också ha en samordning av departementens politik för
              landsbygden. Det ligger inte bara under Näringsdepartementet.
              Mycket av landsbygdens utveckling handlar också om trafikfrågor
              och arbetsmarknad.
            </seg>
            <seg xml:id="i-db5877bebe9d4812-0">
              Det är viktigt att få en samordning inom Regeringskansliet så
              att det inte blir som i dag när Energimarknadsinspektionen utreder
              nya nättariffer. Detta kommer enligt Svensk Energi att påverka
              elpriset på landsbygden negativt eftersom näten på landsbygden
              har moderniserats och får en högre taxa medan gamla nät i storstäderna
              får en lägre taxa.
            </seg>
            <seg xml:id="i-ef748f6f8dea406a-0">
              Här ser vi ett exempel på hur en myndighet agerar utifrån sitt
              eget intresse utan att se helheten.
            </seg>
            <seg xml:id="i-14012f8806f5c09e-0">
              Så är svensk politik uppbyggd, och det har den varit under många
              år. Detta är stuprörstänkande. Det finns även i riksdagen.
            </seg>
            <seg xml:id="i-0911c535b80770e3-0">
              När jag skrev motionen om landsbygden hamnade hälften av mina
              yrkanden på en massa andra utskott. Då blir det ingen helhet längre,
              utan då plockar man sönder helheten i delar och ser inte vilka
              konsekvenser en politik får. Därför bör det samordnas inom Regeringskansliet.
            </seg>
            <seg xml:id="i-9cd0185afcf8cb1e-0">
              Avslutningsvis har vi sett att landsbygden har stora förutsättningar
              när det gäller de gröna näringarna. En av utmaningarna är inte
              bara att vi har dem utan vi måste ha arbetskraften också.
            </seg>
            <seg xml:id="i-9a9aa0b1d8b8c0d2-0">
              Vi har företag inom de gröna näringarna i landsbygdkommunerna,
              men många av dem står inför generationsväxlingsproblem. Det är
              en stor utmaning för samhället att hjälpa till att få en smart
              och bra generationsväxling. Därav det stöd vi föreslår och uppdraget
              till Almi att de ska verka för att hjälpa till i den processen.
              Annars är risken stor att många företag försvinner. Det, herr
              talman, är att binda ris åt sin egen rygg.
            </seg>
          </u>
          <note xml:id="i-7880872678c70d85-0">
            Jag yrkar bifall till reservationerna 2 och 6.
          </note>
          <note type="speaker" xml:id="i-502128ec5dfcf3c9-0">
            Anf. 122 ERIK A ERIKSSON (C):
          </note>
          <u who="peter_eriksson_5d85a2" xml:id="i-7ed8ec0e4b0a3458-0">
            <seg xml:id="i-8f4b2ea3a455cf27-0">
              Herr talman, ärade ledamöter, högt värderade medborgare! Låt
              mig gå rakt på sak. Av egen erfarenhet vet jag att det är lättare
              att köra lastbil på asfalt än på grusväg.
            </seg>
            <seg xml:id="i-500ff115a0857694-0">
              Jag tänkte att mitt anförande får bli lite krokigt, ungefär som
              grusvägen från Värmskogs kyrka via Svannikeboda till Ingersbyn
              eftersom själva betänkandet är omfattande. Det är ganska komplicerat
              för en åhörare att hänga med här. Det gäller att vara vaken, och
              jag ska göra mitt bästa för att hålla er vakna.
            </seg>
            <seg xml:id="i-fc8781021576e603-0">
              Infrastruktur är den främsta faktorn för regional tillväxt och
              för näringslivets utveckling. Det är vi många som tycker. Jag
              är väl medveten om hur stor betydelse ett effektivt transportsystem
              tillsammans med tillgång till snabb uppkoppling via fiberoptik
              och annat har för människors fungerande vardag. Kortare restider
              ger tillgång till ett större utbud av arbete, studier och service.
            </seg>
            <seg xml:id="i-18d704da40d1095e-0">
              Centerpartiet och regeringen har varit med och satsat historiska
              522 miljarder kronor på infrastruktur. Det är kanske inte tillräckligt
              – vi får se. Det är en enorm summa pengar som ska växlas upp till
              att bli satsningar.
            </seg>
            <seg xml:id="i-e27a52b228164283-0">
              För oss är matematiken enkel: Sveriges tillväxt är summan av
              alla regioners tillväxt. Det är genom ökad sysselsättning och
              tillväxt i hela landet som vi förbättrar vårt välstånd.
            </seg>
            <seg xml:id="i-cc04e9acc5261840-0">
              För att ta till vara den tillväxtpotential som finns i hela landet
              är det viktigt att det finns en grundläggande service. Det räcker
              inte med enskilda företagaråtgärder för att skapa hållbar tillväxt.
              För att kunna bo och driva företag i hela landet behöver det finnas
              tillgång till en basnivå av serviceutbud inom rimliga avstånd.
            </seg>
            <seg xml:id="i-4d57674c492dbe91-0">
              2009 avsatte regeringen 53 miljoner kronor på det här området.
              Från och med i år till och med 2014 avsätts ytterligare 80 miljoner
              kronor för att främja kommersiell service på landsbygden. Pengarna
              ska gå till investeringar i butiker och bensin- och drivmedelsstationer
              men även till att stimulera fram nya kreativa lösningar som behövs
              för att människor ska få livet att fungera i sin vardag och som
              företagare.
            </seg>
            <seg xml:id="i-b946d82cb54a6f1c-0">
              God tillgång till service i hela landet har vi kämpat för i hundra
              år. Vi tänker fortsätta att göra det. Nu gör vi det i alliansregeringen,
              och vi tycker att vi gör det riktigt bra.
            </seg>
            <seg xml:id="i-7072fdff1dd233b5-0">
              Centerpartiet vill inrätta en servicegaranti. Vi har diskuterat
              detta mycket fram och tillbaka, och det finns i flera av motionerna
              – lite olika formulerat från olika partier men andemeningen är
              i stort sett densamma. Vi tycker att det är viktigt med en servicegaranti
              och en lägstanivå.
            </seg>
            <seg xml:id="i-adbb1702b741a132-0">
              Allt är inte perfekt i Sverige. Allt är inte perfekt ens i andra
              länder inom unionen. Det är bra att vi kan sätta upp mål. Det
              är också bra att vi inte är helt nöjda. Jag tror att människan
              aldrig har varit helt nöjd. Det är viktigt att det finns drivkrafter
              och att vi vill förändra och inte bara se tillbaka och säga att
              det var mycket bättre förr. Allting var inte bättre förr. Vi måste
              tro på att vi kan skapa en framtid tillsammans som är bättre än
              tiden när vi växte upp och gick i skolan.
            </seg>
            <seg xml:id="i-a473ac2c21d84de7-0">
              Det går att hitta förvånansvärt många människor som utgår från
              sina egna förutsättningar och lägger ned otroligt mycket socialt
              och ideellt engagemang för att få samhällen att fungera och som
              inte förväntar sig en enda krona av statskassan eller någon annan.
              Jag tycker inte att jag har hört så mycket från tidigare talare
              om den ideella sektorn, men den är en betydande del av det som
              får landsbygden och de mindre orterna i Sverige att fungera.
            </seg>
            <seg xml:id="i-05736c225f24f742-0">
              De gröna näringarna pratar vi gärna om. De är ryggraden i vår
              landsbygd. Betande djur ser till att landskapet hålls öppet och
              bevarar den biologiska mångfalden för att vi över huvud taget
              ska kunna leva upp till flera av de 16 miljömål som riksdagen
              har slagit fast.
            </seg>
            <seg xml:id="i-3f5d93dfe8e7e6f7-0">
              Bönder och andra företagare ser till att det blir tillväxt och
              arbetstillfällen på landsbygden, och de producerar mat som vi
              tycker om att äta. Det är roligt att se producenter på läktaren.
            </seg>
            <seg xml:id="i-e923c76228939488-0">
              De gröna näringarna står för 9 procent av BNP. Skogsnäringen
              är vår största exportvara, och skogsindustrierna sysselsätter
              över 100 000 människor.
            </seg>
            <seg xml:id="i-82d983bd76b24beb-0">
              Herr talman! Det finns utmaningar. Vi vet att det finns olika
              förslag till hur landsbygden och de mindre orterna ska kunna stärkas.
              Från oppositionen hör vi ganska negativa tongångar. Det skulle
              inte falla mig in att försöka mörka det som inte fungerar i Sverige,
              men jag vill gärna dra en lans för att vi har goda möjligheter
              att lyfta Sverige – hela Sverige. Vi måste alla hjälpas åt att
              sätta en bild av att vi kan mer och att vi kan bli bättre.
            </seg>
            <seg xml:id="i-4a7bfee461100cfb-0">
              Det kom ett pressmeddelande daterat den 20 november. EU-parlamentet
              har till sist fattat beslut om den sammanhållningspolitik som
              Sverige som land är en del av och där strukturfonderna – Regionalfonden
              och Socialfonden – finns.
            </seg>
            <seg xml:id="i-c92eae7e79b94a20-0">
              Det har tagit lång tid att nå detta resultat, ungefär ett och
              ett halvt år. Man kan fråga sig varför det i all världen ska ta
              så lång tid. Många av oss har varit frustrerade. Vi pratar ofta
              om att EU ska vara smalare och vassare och inte lägga sig i hur
              många rovdjur vi har i våra skogar eller hur gurkan ser ut. Och
              så kan de hålla på och dra ut på och förhala ett så viktigt beslut
              i ett och ett halvt år!
            </seg>
            <seg xml:id="i-c1bb78ca23ef148f-0">
              Orsaken står i allt väsentligt att finna i att vi har haft en
              lågkonjunktur och en finanskris samtidigt i Europa. Sverige har
              inte stått utanför den. Jag tycker att det är viktigt, herr talman,
              att få med i diskussionen att vi i regeringspartierna har tvingats
              att möta även de utmaningarna, liksom tidigare regeringar har
              fått möta utmaningar när vi har blivit en del av en stor finansiell
              kris och lågkonjunktur.
            </seg>
            <seg xml:id="i-3498426034ae5ead-0">
              Detta har gjort att det blivit ännu svårare för våra landsbygder
              och småorter i Sverige att klara konkurrensen. Personligen är
              jag inte särskilt förvånad över att det blir på det viset eftersom
              regioner ställs mot varandra.
            </seg>
            <seg xml:id="i-85026c8c2f9c016a-0">
              Jag kan inte se nyttan med det oppositionspartierna anför. De
              vill lägga något slags förtäckt kilometerskatt på transporter.
              Jag kan inte se hur det skulle gagna de företag som verkar på
              landsbygden eller de människor som bor där och är beroende av
              att livsmedel kan transporteras till lanthandlar och andra affärer.
              Det kommer att bli en hög kostnad. Det kommer att bli svårare
              för våra exportföretag att klara ekonomin på det viset. Vi ser
              det som en straffbeskattning av landsbygden, och jag hoppas att
              det kan omvärderas.
            </seg>
            <seg xml:id="i-2c2b5a3b35a7cf14-0">
              En levande landsbygd kräver en politik som gör det enkelt, roligt
              och lönsamt att vara företagare. Det behövs en politik som gör
              det lätt och billigt att vara miljövän.
            </seg>
            <seg xml:id="i-fd98dc0ddd9e0e7b-0">
              Vi är en del av EU:s sammanhållningspolitik och arbetet med att
              klara klimatmålen och bli klimatsmartare. Därtill har regeringen
              lagt fram offensiva förslag om hur vi ska kunna bli småskaliga
              energiproducenter genom ett slags nettodebitering och avdragsmöjligheter.
              Det är något som kan stärka upp små bygder och ge en säkrare elproduktion.
            </seg>
            <seg xml:id="i-62d0658227d72c11-0">
              Jag ska försöka att inte prata om allt mellan himmel och jord.
              Men det är där vi befinner oss. Tack vare Moder Jord får vi vår
              utkomst från de orter och regioner som vi debatterar i dag.
            </seg>
            <seg xml:id="i-1857c7703c7ed574-0">
              Har landsbygden någon möjlighet? Har landsbygden någon chans?
              Bryr sig regeringen över huvud taget om en landsbygd som har det
              allt tuffare? Ja, det gör vi faktiskt. Jag vill ta ett exempel:
              jobbskatteavdraget. Det hjälper dem som är anställda och har ett
              arbete och som bor i en kommun med hög skatt. Egentligen har de
              allra flesta i det vi kallar Inlandssverige eller Småortssverige
              höga skatter.
            </seg>
            <seg xml:id="i-dc0a5fb6803bccb5-0">
              Det är en offensiv och tydlig satsning på dessa människor, som
              har höga utgifter för drivmedel varje månad för att ta sig till
              och från arbetet och till och från vänner och inte minst släktingar,
              utifrån det sociala engagemang som landsbygdsbor har för sina
              nära och kära. Att då höja drivmedelskostnaderna tycker vi är
              märkligt och destruktivt. Vi tycker inte att det är rätt väg att
              gå.
            </seg>
            <seg xml:id="i-d8ded619b85f16ab-0">
              Därtill har vi satsat på något som heter Inlandsinnovation. Det
              hör inte till det här utgiftsområdet, men det gränsar ändå till
              det. Vi kan ta exemplet när krisen slog till och Saab Automobile
              gick i konkurs. Då fick regeringen anslå pengar genom utgiftsområde
              19 Regional tillväxt. Det kommer fortsatt att finnas behov av
              att satsa där. Det var 25 miljoner kronor efter Saabs konkurs.
              Man förlänger genom ytterligare 10 miljoner kronor 2014. Det är
              för att möta den utmaning som det blir när en stor industri lägger
              ned. Nu har Saab startat igen, och det är vi många som är glada
              över.
            </seg>
            <seg xml:id="i-e9238c094fa6a2e8-0">
              Det är ett exempel på hur regeringen kan använda den regionala
              politiken för att möta den chock och frustration som uppstår när
              ett större företag på en ort lägger ned. Vi satsar även på mindre
              företag genom att se till att sänka arbetsgivaravgifter och arbeta
              med att minska regelkrånglet, som är en stor frustration för många
              i vardagen.
            </seg>
            <seg xml:id="i-082c44655db0da36-0">
              Jag ska försöka avsluta. Det är lyckligtvis så att det vid långa
              grusvägar ofta finns vackra utsikter. Man kan stanna till vid
              en sjö eller på någon höjd. Även om jag, herr talman, inte är
              den vackraste utsikten här i kammaren kan jag väl säga så här:
              Tänk er en bild på en vacker plats som ni tycker om att stanna
              till vid. Då tänker ni: Här kommer människor att kunna bo, verka
              och leva om hundra år – vi vet ingenting om det – med hjälp av
              kloka politiker som gjorde att vi faktiskt hade en utveckling.
              Tack vare fiber, en satsning på ungefär en miljard, och andra
              satsningar har vi kunnat göra så att den här vackra utsikten är
              befolkad om hundra år.
            </seg>
          </u>
          <note xml:id="i-dd575dfc7361b5d2-0">
            Jag yrkar avslag på reservationerna och bifall till utskottets
            förslag.
          </note>
          <note xml:id="i-cc6638c37fe05b41-0">
            I detta anförande instämde Helena Lindahl (C) och Boriana Åberg
            (M).
          </note>
          <note type="speaker" xml:id="i-0dd596c541582656-0">
            Anf. 123 BERIT HÖGMAN (S) replik:
          </note>
          <u who="berit_hogman_28748f" xml:id="i-087aa031a13d4fd8-1">
            <seg xml:id="i-fbbd87b4a2181a41-0">
              Herr talman! Jag känner Erik A Eriksson som en vän person som
              absolut värnar landsbygden. Men jag tycker att ditt resonemang
              inte håller fullt ut.
            </seg>
            <seg xml:id="i-bcbef4d8d686931c-0">
              Att jobbskatteavdraget skulle hjälpa människor särskilt på landsbygden
              ter sig märkligt när vi vet att två tredjedelar av landets kommuner
              har tvingats höja kommunalskatten för att ha råd med välfärden
              och socialbidragen stiger i praktiskt taget alla kommuner. Det
              dras undan pengar från det som skulle kunna vara gemensamma investeringar,
              vare sig det handlar om att laga potthål i enskilda vägar eller
              handlar om en skola som fungerar.
            </seg>
            <seg xml:id="i-26bab23ffc2e9dc1-0">
              Vi har diskuterat strukturfonderna och investeringar i infrastruktur,
              exempelvis bredband. Ser Erik A Eriksson framför sig någon lösning
              på det glapp som blir 2014 när det gäller strukturfonderna? Kommer
              Leaderprojekten uppe i Jämtland att överleva? Vad kan vi säga
              till Grön arena utanför Östersund, som har identifierat en grupp
              nya svenskar som skulle vilja jobba med just grön näring men som
              ser att pengarna är slut? Är det rimligt att säga till dem att
              de får vänta ett helt år, så vi får se år 2015 om det kommer några
              pengar? Är det en rimlig politik?
            </seg>
            <seg xml:id="i-1b7e9134d7628291-0">
              Erik A Eriksson tog själv upp detta att minska regelkrånglet.
              Han hade haft möjlighet att bidra mer till att regelkrånglet i
              strukturfonderna hade minskat, för det är regeringens ansvar.
              Då kan man inte skylla på EU. När EU griper in gör man det vanligtvis
              på grund av våra tillkortakommanden.
            </seg>
            <seg xml:id="i-5ea01fb84c176692-0">
              Det besked som kom häromdagen var: Sverige har alldeles för hög
              arbetslöshet, så vi erbjuder er 750 miljoner till hjälp. Är det
              inte ett rejält underkännande av regeringens politik?
            </seg>
          </u>
          <note type="speaker" xml:id="i-1948e2fa890c9023-0">
            Anf. 124 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-7ed8ec0e4b0a3458-1">
            <seg xml:id="i-a5f659fde0c76d72-0">
              Herr talman! Tack, Berit Högman! Jag får försöka kontra på ett
              lika positivt sätt: Jag uppfattar Berit Högman som en vän person
              och en tillskyndare av landsbygdens utveckling – för borgfredens
              skull.
            </seg>
            <seg xml:id="i-d1d5cbcb3208e2f1-0">
              Vi minnesgoda minns allihop ingångsvärdena när Sverige blev medlem
              i Europeiska unionen. Det var en regering som förhandlade om ingångsvärden.
              Men det var en annan regering, socialdemokratisk, som tog oss
              in i EU och förändrade förutsättningarna. Dessa ingångsvärden
              ändrar man inte så snabbt eller hur som helst – det blev vi sannerligen
              varse utifrån den senaste budgetförhandlingen mellan EU-länderna.
              Det handlar om ingångsvärdena. Socialdemokraterna står inte utan
              skuld.
            </seg>
            <seg xml:id="i-1ca43811c8b61459-0">
              Vi skulle kunna älta det, fram och tillbaka, prata om vems fel
              det är. Låt mig ta några andra exempel.
            </seg>
            <seg xml:id="i-afc8e067c5b8dfa6-0">
              Varför har inte landsbygdens företag ökat under den socialdemokratiska
              regeringsperioden? Varför blir det så att landsortskommunerna,
              för all del med alliansregeringen, plötsligt står där med stora
              utmaningar och företag som flyttar? Det kan bero på ett strukturfel,
              eftersom man sedan 60-talet har decentraliserat och sett till
              att människor får flyttbidrag och har lämnat de landsbygder som
              Berit och jag kommer från. Det kan faktiskt bero på det. Vi har
              ett arv att förvalta i det här läget.
            </seg>
            <seg xml:id="i-841e4c0592722c56-0">
              Jag sätter mig inte över en kommunal företrädares prioriteringar.
              Vi ser kommuner som har satsat mycket väl på landsbygdsutveckling.
              Säffle kommun byggde ut sitt fibernät så att landsbygdsnätet var
              snabbare än stadens nät utifrån en EU-gemensam satsning, när kommunen
              valde att prioritera.
            </seg>
            <seg xml:id="i-1cc70f5a1b62a5ed-0">
              Varje kommun gör sin prioritering. Det är fullständigt uppenbart
              att det spelar roll för den som är anställd på till exempel Arvikaverken
              eller ett sjukhus i Arvika att få en extra månadslön i form av
              jobbskatteavdrag. Det är klart att det spelar roll. För dem som
              arbetar är det en mycket bra satsning för de kommuner där skatten
              är hög – det vidhåller jag.
            </seg>
          </u>
          <note type="speaker" xml:id="i-277cdd9f56bd2a14-0">
            Anf. 125 BERIT HÖGMAN (S) replik:
          </note>
          <u who="berit_hogman_28748f" xml:id="i-087aa031a13d4fd8-2">
            <seg xml:id="i-9cecfbd6283d3873-0">
              Herr talman! Om vi utgår från detta att man i olika regioner
              har olika förutsättningar och samma rättigheter: I kommunen Säffle
              räckte det med en egeninsats på ungefär 25 000 kronor för att
              få 100 megabit per sekund. I min kommun blir egeninsatsen upp
              till 150 000 kronor eller kanske 175 000 kronor för att få 100
              megabit.
            </seg>
            <seg xml:id="i-4d1f5a21efaf246e-0">
              Det låter som om du, Erik, tycker att det är rimligt och att
              de ska vara tacksamma för sitt jobbskatteavdrag och punga ut med
              dessa 150 000 kronor för att få tillgång till 100 megabit. Jag
              tycker inte att det är rimligt, om vi säger att människor ska
              ha lika förutsättningar.
            </seg>
            <seg xml:id="i-f9780f0571ccc657-0">
              Jag har aldrig begärt att du ska sätta dig på en kommunal företrädare.
              Men du borde vandra i deras sandaler för att se konsekvenserna
              av regeringens politik, nämligen att man tvingas betala ut socialbidrag
              för att människor ska ha sin försörjning eftersom ni har saboterat
              socialförsäkringssystemen. De resurserna tas från det som skulle
              kunna vara gemensamma investeringar i skolan, i omsorgen eller
              i potthålen på vägarna.
            </seg>
            <seg xml:id="i-3f9c4ec62ad8d441-0">
              Det är det sambandet, Erik, som ni i regeringspartierna inte
              ser, och det är där problemet uppstår i glappet mellan ord och
              handling.
            </seg>
          </u>
          <note type="speaker" xml:id="i-dc02f8d4bff68d8d-0">
            Anf. 126 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-7ed8ec0e4b0a3458-2">
            <seg xml:id="i-769e2de8f42c8d1a-0">
              Herr talman! När Socialdemokraterna styrde Sverige fanns det
              en näringsminister som lade en miljard på fiber – och lade den
              satsningen i städerna. Det tycker jag inte var fruktbart. I städerna
              finns det en väl fungerande marknad. När alliansregeringen lägger
              en miljard på fiber gör vi det på de platser där det inte finns
              en marknad som fungerar. Jag tycker att det är en tydlig skillnad.
            </seg>
            <seg xml:id="i-d0d3c5bdd18a4451-0">
              Vi kanske inte har gjort allt rätt. Men vi har inte monterat
              ned den sociala välfärden – den bilden delar jag inte med Berit
              Högman, herr talman. Det är därför det skyddsnätet finns, för
              att människor ska kunna få hjälp genom det.
            </seg>
            <seg xml:id="i-bb1a5bb80197a762-0">
              Jag drar mig till minnes valrörelsen 2006. Då träffade jag företagare
              som inte hittade människor till sin mekaniska verkstad, som inte
              hittade personal. Det var när Socialdemokraterna styrde Sverige
              under högkonjunktur. Det finns möjligheter att hitta fel hos var
              och en.
            </seg>
            <seg xml:id="i-8554597ec7007118-0">
              En fråga ställde Berit Högman. Det gällde regelkrånglet. Ja,
              det kan bli mer effektivt. Den bilden delar jag. När vi träffar
              kolleger från andra länder ser vi att det kan vara enklare i andra
              länder att söka ett Leaderprojekt eller motsvarande, så där har
              vi ett jobb att göra.
            </seg>
            <seg xml:id="i-b2c916565e395f93-0">
              Det står också i betänkandet att regeringen återkommer till riksdagen.
              Då gäller det för Berit Högman, mig och alla andra att nogsamt
              följa upp det. Det är viktigt. Vi ska inte ha regelkrångel i onödan,
              utan det ska vara enkelt för människor att verka genom de olika
              programmen. Det ger jag Berit Högman rätt i.
            </seg>
            <seg xml:id="i-4b240171b6ce32e9-0">
              Sedan är det så att jag inte gillar att blanda äpplen och päron,
              och jag är inte en människa som oftast går i sandaler. Men att
              försöka förstå hur människor har det är vår viktigaste uppgift,
              och den uppgiften är inte enkel, så den uppmaning du gav mig vill
              jag naturligtvis ge tillbaka, när det kommer till landsbygdsföretagande
              och andra människor som vi företräder.
            </seg>
          </u>
          <note type="speaker" xml:id="i-26456fe79dc24e00-0">
            Anf. 127 TINA EHN (MP) replik:
          </note>
          <u who="tina_ehn_94fa72" xml:id="i-ec5930d412527007-3">
            <seg xml:id="i-5d657783fc1b03e6-0">
              Herr talman! Jag går gärna i sandaler.
            </seg>
            <seg xml:id="i-43dd767213961bbb-0">
              Detta är intressant. Regionalpolitik handlar om så mycket, och
              den knyter an till många politiska områden. Det är ibland lite
              svårt att begränsa sig, och man flyter gärna ut.
            </seg>
            <seg xml:id="i-9d478d5d4c720338-0">
              Jag tänkte börja med att säga att jag tycker att vi har ett dilemma
              i Sverige. Vi har ett land som dras isär, och vi har många orter
              som avfolkas. Samtidigt har vi ett centerparti i den regering
              som nu har suttit i sju år som innehar posterna som näringsminister,
              landsbygdsminister, it-minister och miljöminister. Nästan alla
              frågor om landsbygden berör dessa områden. Ändå ser det ut som
              det gör. Jag kan förstå att det inte är så lätt. Samtidigt känner
              jag att det händer mycket som har med landsbygden att göra som
              inte borde hända. Det handlar om neddragningar på högskolor, höjda
              banavgifter och lågtrafikerade järnvägar där vi inte riktigt vet
              vad som händer. Där tycker jag att Centerpartiet borde vara försvarsspelare
              i regeringen i fråga om den politik som ändå är bra för landsbygden.
            </seg>
            <seg xml:id="i-e160573ca22043df-0">
              Jag tänkte fokusera på bredbandsfrågan eftersom vi har lyft fram
              den i vår budgetmotion. Vi har sagt att vi inte vet hur det blir
              med landsbygdsprogrammet, vilka resurser det blir och hur de kommer
              att fördelas. Då har vi sagt att vi lyfter fram pengar specifikt.
            </seg>
            <seg xml:id="i-51fa6a298fee24a4-0">
              Men jag har inte hört att ni från regeringen har sagt att denna
              bredbandsmiljard kommer att bestå. Den har tagits ur landsbygdsprogrammet,
              och vi vet inte riktigt hur det blir. Då förstår jag inte hur
              man ska nå de mål som regeringen ändå har satt upp. Det måste
              bekymra även Erik A Eriksson och Centerpartiet eftersom det är
              den fråga i närtid som nog är mest akut att ta itu med ännu mer.
            </seg>
          </u>
          <note type="speaker" xml:id="i-13510030483fc96c-0">
            Anf. 128 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-7ed8ec0e4b0a3458-3">
            <seg xml:id="i-634f9060d89653f9-0">
              Herr talman! Jag tackar Tina Ehn för detta. Hon började med ett
              par frågor om neddragningar på högskolan och försämringar av järnvägen.
              Jag delar inte den bilden som hon ger. Centerpartiet har satsat
              på de mindre högskolorna och de mindre lärosätena som sedan har
              fått bli universitet, bland annat Karlstads universitet. Vi ökade
              antalet platser under lågkonjunktur och kris. Vi såg till att
              det blev fler platser för att fler skulle kunna utbilda sig. Då
              är det naturligt att minska antalet platser när söktrycket inte
              är lika stort. Därför köper jag inte hennes argument, men vi kan
              ha olika bilder av detta.
            </seg>
            <seg xml:id="i-89b075427fe0cfc0-0">
              När det gäller järnvägen har vi nu gjort en historiskt stor satsning
              på att bygga ut järnvägen. Den har under många herrans år varit
              så oerhört eftersatt, även under de år då Miljöpartiet samarbetade
              med Socialdemokraterna. Även under dessa år fanns det mycket övrigt
              att önska när det gäller satsningar från statens sida på järnväg.
              Där tycker jag att vår satsning på 522 miljarder som är historiskt
              stor, även om det inte bara handlar om järnväg, är något att vara
              stolt över.
            </seg>
            <seg xml:id="i-7ff61c4b1117e5d1-0">
              Beträffande bredband, fondpengar och landsbygdsprogrammet får
              vi ändå utgå från att vi har en regering som är snabbare än EU
              i detta fall. Att det har tagit ett och ett halvt år är inte regeringens
              fel, utan det beror på att man inte har kommit överens mellan
              EU-länderna om den budget som ska ligga fast.
            </seg>
            <seg xml:id="i-43cc721cd5713212-0">
              Vi kan dra oss till minnes hur det var 2006 när Eskil Erlandsson
              blev jordbruksminister. Då slog han fast det nya landsbygdsprogrammet
              oerhört snabbt och fick beröm för detta. Men det var ett annat
              Europa då. Det var inte lågkonjunktur och finanskris. Det var
              ett annat Europa i det läget. Det var mycket enklare. Nu är vi
              i ett annat läge.
            </seg>
            <seg xml:id="i-12684a4462364196-0">
              Vi arbetar självklart för att dessa satsningar via projekt ska
              kunna verkställas enligt de planer som föreligger. Vi vill förstås
              inte – för att svara även på Berit Högmans fråga – göra sänkningar
              i fråga om de projekt som finns i systemet.
            </seg>
          </u>
          <note type="speaker" xml:id="i-ef3acc62192be9bf-0">
            Anf. 129 TINA EHN (MP) replik:
          </note>
          <u who="tina_ehn_94fa72" xml:id="i-ec5930d412527007-4">
            <seg xml:id="i-24e3487fd43df793-0">
              Herr talman! Jag vill bara påminna om att de pengar som har funnits
              i landsbygdsprogrammet – den jättestora satsningen – nog inte
              hade funnits där om det inte hade varit för en miljöpartist som
              heter Åsa Domeij som förhandlade sig till mycket pengar där.
            </seg>
            <seg xml:id="i-ac2933df1a4717a7-0">
              Landsbygdsprogrammets medel minskar dramatiskt det närmaste året
              enligt regeringens budget. Men man kan också finansiera en viss
              del av detta genom EU:s regionalfonder.
            </seg>
            <seg xml:id="i-cdcb3dfb6f554905-0">
              Om jag har förstått det rätt har ni också halverat pengarna inom
              utgiftsområde 22 Kommunikation under anslaget driftsäker och tillgänglig
              elektronisk kommunikation till 2015 som en direkt följd av en
              lägre finansiering av bredbandsutbyggnaden genom landsbygdsprogrammet.
            </seg>
            <seg xml:id="i-1868e751111262f7-0">
              Jag ser att ni har problem med att klara de mål som har satts
              upp. Jag tycker att det är viktigt att vi inte talar om att hela
              landet ska leva och att det ska finnas möjlighet till fiber och
              bredbandsutbyggnad om vi sedan inte gör detta möjligt. Huruvida
              man klarar av att koppla upp sig och sköta sina dagliga arbetsuppgifter
              är något av det som avgör om man till slut står ut att ha sitt
              företag kvar på landsbygden eller att bo kvar där. I dag har vi
              det elektroniska samhället och behöver klara av detta oavsett
              var vi bor.
            </seg>
            <seg xml:id="i-842f259ce6b7f210-0">
              Detta är en fråga som vi verkligen behöver ta på största allvar
              och se till att det finns resurser och se till att vi når målen.
            </seg>
            <seg xml:id="i-2fb76dd6b1f584cc-0">
              Vi har ett förslag i en motion som jag tycker kan vara värd att
              läsa. Där står det mycket om statens ansvar för bredbandsutbyggnaden.
              Det finns många saker som man skulle kunna samordna för att komma
              vidare. Man kan skapa koordinatörer och så vidare. Jag kan rekommendera
              läsning av den.
            </seg>
          </u>
          <note type="speaker" xml:id="i-abda7da12778a588-0">
            Anf. 130 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-7ed8ec0e4b0a3458-4">
            <seg xml:id="i-9ce44a73a5199bbf-0">
              Herr talman! Jag tackar Tina Ehn för frågor och synpunkter. Jag
              delar bilden av att fiber och snabb uppkoppling är mycket viktiga
              för landsbygdens folk och för landsbygdens företagare. Men det
              är kanske inte den allra viktigaste frågan alla gånger. Det viktiga
              är att man kan känna framtidstro och inte få för stora drivmedelskostnader,
              som det skulle bli med Miljöpartiets politik. Vi ser inte att
              det gagnar landsbygdens folk.
            </seg>
            <seg xml:id="i-621d033e39e4f972-0">
              Vi ser möjligheter att satsa på en landsbygd som kan bidra ännu
              mer. Jag inser att Tina Ehn inte har någon ytterligare replik.
              Men några påståenden kan jag häva ur mig i alla fall.
            </seg>
            <seg xml:id="i-13f27d726e259f33-0">
              Jag tänker så här: Om vi inte får avverka någon skog, enligt
              Miljöpartiets politik, om vi inte får bygga hus där människor
              vill bygga hus, och om det inte finns några arbetstillfällen genom
              att vi inte kan satsa på småföretag blir det ingen utveckling.
            </seg>
            <seg xml:id="i-f485d88902ff2f13-0">
              Centerpartiet har ambitionen tillsammans med de andra partierna
              i alliansregeringen att satsa just på dessa delar. Vi tycker att
              det är viktigt att människor ska kunna bygga hus där de trivs
              och inte bakom något berg eller liknande där ingen trivs. Därför
              är Miljöpartiets politik inte den politik som vi står bakom. Vi
              står för en annan politik.
            </seg>
            <seg xml:id="i-cf7e6816948283ed-0">
              När det gäller bredband har vi offensivt satsat på bredband sedan
              vi kom med i alliansregeringen. Det tycker jag är positivt. Det
              är klart att vi hade kunnat satsa hur många miljarder som helst.
              Men vi måste också kunna möta dessa människor när de är beredda
              att satsa och när det finns projekt och möjligheter för bygderna
              att gå in offensivt.
            </seg>
            <seg xml:id="i-c63605848dca4272-0">
              Jag är glad över att Miljöpartiet till sist har vaknat upp och
              insett att det finns en landsbygd. Det är jag glad över. Jag är
              också glad över att det finns regionala debatter mellan Miljöpartiet
              och Centerpartiet – det är jag den förste att välkomna – som visar
              på olikheterna i synen på var man får bygga hus, i synen på var
              man får hugga skog och i synen på våra rovdjur. Det finns många
              utmaningar för landsbygden.
            </seg>
            <seg xml:id="i-14e7ed8e050f0431-0">
              Herr talman! Jag talar om en krokig väg, och den är på väg att
              bli alldeles för krokig nu. Därför ber jag att få tacka så mycket.
            </seg>
          </u>
          <note type="speaker" xml:id="i-65270ecf920680cb-0">
            Anf. 131 BORIANA ÅBERG (M):
          </note>
          <u who="boriana_aberg_029760" next="cont" xml:id="i-4af5dbcbbca4c571-0"/>
          <note xml:id="i-8bfb35778c7e6b57-0">
            Herr talman! Jag börjar med att yrka bifall till förslaget i
            näringsutskottets betänkande och avslag på alla motioner.
          </note>
          <u who="boriana_aberg_029760" prev="cont" xml:id="i-b6e1b11d5be875c1-0">
            <seg xml:id="i-16c33c63fc72f3eb-0">
              Målet med den regionala tillväxtpolitiken är att alla delar av
              landet ska utvecklas av egen kraft och tillsammans bidra till
              Sveriges bästa.
            </seg>
            <seg xml:id="i-1463d55db00f1ec7-0">
              Hela landets utvecklingskraft, tillväxtpotential och sysselsättningsmöjligheter
              ska tas till vara. För att målen för politiken ska nås behövs
              det ett välfungerande samarbete mellan alla nivåer – lokal, regional
              och nationell. Det går inte att understryka nog hur viktig den
              lokala nivån är. Man brukar säga: All politik är lokal.
            </seg>
            <seg xml:id="i-dfc4b26ca804c9fb-0">
              Ju närmare människorna och deras vardag besluten fattas, desto
              bättre är de. Med detta vill jag förstås inte säga att besluten
              om anslagsområde 19 som vi ska fatta beslut om är mindre viktiga.
              Dock omfattar den regionala tillväxtpolitiken betydligt fler åtgärder
              än de inom området vi debatterar i dag.
            </seg>
            <seg xml:id="i-505809d20e3b98b1-0">
              Oavsett våra politiska hemvister vill vi alla här i denna kammare
              att det ska gå bra för Sverige – för landsbygden, för de små och
              mellanstora städerna och för storstadsområdena.
            </seg>
            <seg xml:id="i-8c65ffe04efbeb75-0">
              Utveckling i en del av Sverige sker inte på bekostnad av utveckling
              i någon annan del, tvärtom. Utveckling i en del av landet gagnar
              de andra delarna, både indirekt genom ökad efterfrågan och nya
              arbetstillfällen och direkt genom olika utjämningssystem.
            </seg>
            <seg xml:id="i-9280984778acbe05-0">
              Den viktigaste insatsen för att stödja utvecklingen i olika delar
              av vårt land är därför att bedriva en såväl jobbskapande som tillväxt-
              och utvecklingsfrämjande politik för hela Sverige, vilket alliansregeringen
              har gjort sedan den tillträdde 2006 och alltjämt gör med jobbskatteavdrag,
              höjd brytpunkt för statlig skatt, sänkta arbetsgivaravgifter för
              unga, sänkt restaurangmoms och regelförenklingar, för att bara
              nämna några exempel.
            </seg>
            <seg xml:id="i-7fa420a636c7c2be-0">
              Sverige har stor potential att locka turister. Besöksnäringen
              bidrar till tillväxt och sysselsättning i hela landet. Mellan
              2012 och 2014 pågår regeringens satsning på hållbar destinationsutveckling,
              och Tillväxtverket har valt ut fem attraktiva destinationer som
              har kommit en bit på väg i sin internationalisering – Bohuslän,
              Kiruna, Helsingforss skärgård, Vimmerby och Åre.
            </seg>
            <seg xml:id="i-46aefa33eb06b194-0">
              I Vimmerby är det Astrid Lindgrens miljöer som är turistmagneten.
              Varje år får temaparken Astrid Lindgrens Värld nästan en halv
              miljon besökare, och 30 procent av dem kommer från utlandet. Under
              högsäsongen har parken ca 400 anställda, och de flesta är ungdomar.
              Temaparken är ett lyckat exempel på utveckling utifrån de lokala
              förutsättningarna. Även maten som serveras där är lokalproducerad.
              Det stekta fläsket kommer från Håkans glada utegrisar i Brantestad.
              Håkan Jonssons koncept med frigående grisar och eget slakteri
              har utfallit väl trots, eller kanske snarare tack vare, att företaget
              finns på landsbygden. Detta är inte enbart ett exempel på företagande
              som skapar jobb i närområdet, utan det har också bidragit till
              en hållbar utveckling.
            </seg>
            <seg xml:id="i-6e3677735aa52d19-0">
              Regeringen har en vision om att Sverige ska bli världens bästa
              land att vistas, verka och växa i. För att nå dit krävs att människor,
              företag, kommuner och regioner skapar attraktiva miljöer att bo,
              leva och trivas i. Satsningen Attraktionskraft Sverige fokuserar
              på fem områden: kommersiell service, kultur, fritid och det civila
              samhället, digital kapacitet och tillgänglighet, kulturella och
              kreativa näringar, destinationer och upplevelser samt boendemiljöer.
            </seg>
            <seg xml:id="i-5d0ef901217ce542-0">
              Inom satsningens ramar ska erfarenheter utbytas genom en öppen
              dialog i olika forum som sker på alla nivåer i vårt land – lokal,
              regional och nationell. För att skapa attraktivitet krävs det
              att samtliga nivåer samverkar med varandra och att aktörer inom
              exempelvis turism har goda förutsättningar att verka på en fri
              och öppen marknad. Konkurrens ger nytänkande.
            </seg>
            <seg xml:id="i-c81f9120f94d1be1-0">
              Fru talman! Urbaniseringen är en trend vi måste förhålla oss
              till. Vi står inför betydande demografiska utmaningar. Problem
              med avfolkning och försämrad service finns inte bara ute på landsbygden
              – även små och mellanstora städer vittnar om stadskärnor med tomma
              butiksutrymmen och affärsidkare som har det svårt. Det finns två
              sätt att hantera den besvärliga situationen. Det första är att
              acceptera den, och det andra är att göra något åt problemet.
            </seg>
            <seg xml:id="i-321f855a651ae663-0">
              Organisationen Svenska Stadskärnor har valt det andra alternativet.
              Genom samarbete mellan politik, näringsliv och myndigheter verkar
              organisationen för levande stadskärnor och därmed för tillväxt,
              mångfald och välfärd. Denna form av samverkan mellan olika aktörer
              i samhället är långsiktigt uthållig. Det gäller därför att stimulera
              och tillvarata olika lokala och regionala initiativ, oavsett om
              de kommer från offentliga, privata, kommersiella eller ideella
              organisationer.
            </seg>
            <seg xml:id="i-b20735cb1eb2f5cf-0">
              Fru talman! Europeiska unionens sammanhållningspolitik är en
              betydande och integrerad del av den regionala tillväxtpolitiken.
              Under den kommande programperioden omfattas Sverige enligt kommissionens
              förslag av två mål inom sammanhållningspolitiken: målet för investeringar
              och tillväxt samt målet för territoriellt samarbete.
            </seg>
            <seg xml:id="i-73e8217111885f71-0">
              När det gäller territoriellt samarbete vill jag gärna nämna ett
              lyckat exempel från min hemregion Skåne. Interregprojektet, jobb
              och utbildning, syftar till att öka rörligheten och integrationen
              på arbetsmarknaderna i Öresundsregionen. Den sammanhängande arbetsmarknaden
              är till nytta för arbetssökande och studenter, som får tillgång
              till betydligt fler arbetstillfällen och utbildningsmöjligheter,
              men även för företagen, som får tillgång till ett större utbud
              av kvalificerad arbetskraft.
            </seg>
            <seg xml:id="i-c326d07c72ec396e-0">
              Fru talman! Regional tillväxt bygger framför allt på att fler
              kommuner, landsting och regioner får möjlighet att utifrån sina
              egna förutsättningar bygga sig så starka som möjligt. Alla våra
              landsändar har olika utgångspunkter, och den starke ska också
              hjälpa den svage. Det som är bra för Norrbotten är bra för Sverige.
              Det som är bra för Helsingfors är bra för Sverige. Det som är
              bra för Skåne är bra för Sverige.
            </seg>
            <seg xml:id="i-4489ae84c4a23aa4-0">
              Bättre förutsättningar för företag att starta och växa är nödvändigt
              för att det ska kunna skapas nya arbetstillfällen i en tid av
              fortsatt ekonomisk osäkerhet i vår omvärld. Tillväxt sker inte
              per automatik utan skapas genom enskilda människors arbete, kunskap,
              nytänkande och entreprenörskap. Sverige behöver en fortsatt offensiv
              tillväxtpolitik som sträcker sig över hela landet och som tar
              till vara individens idékraft och innovationer. Samtidigt krävs
              det ett ökat samarbete mellan politik, näringsliv och forskning
              för att förbättra innovationskraften i vårt land.
            </seg>
            <seg xml:id="i-a1e314d8a0d2ac6f-0">
              Politikens roll är därför att fortsätta skapa de bästa tänkbara
              förutsättningarna och incitamenten för detta. Målet är och förblir
              ett starkt, dynamiskt och innovativt Sverige, där politiken och
              dess verktyg är till för människorna, företagarna och entreprenörerna
              – inte tvärtom.
            </seg>
          </u>
          <note xml:id="i-eb2397ab5eb43e4c-0">
            I detta anförande instämde Anders Ahlgren och Helena Lindahl
            (båda C).
          </note>
          <note type="speaker" xml:id="i-140111e57cdc28ee-0">
            Anf. 132 HANS BACKMAN (FP):
          </note>
          <u who="hans_backman_ddec91" xml:id="i-a33508624b7d1833-0">
            <seg xml:id="i-bb65b032034c7e57-0">
              Fru talman! Jag ska börja med att yrka bifall till förslaget
              i betänkande NU2 om regional tillväxt.
            </seg>
            <seg xml:id="i-6d61e2417a495b29-0">
              Jag kommer från en ort i Gästrikland som heter Hofors. Vi har
              9 600 invånare. Det talas mycket om bygder som tappar i befolkning,
              och det har vi i Hofors också gjort genom åren. Men faktum är
              att det finns positiva exempel runt om i landet – vi har vänt
              befolkningsutvecklingen. Det känns otroligt roligt. Vi hade en
              prognos som sade att det skulle bli en minskning med hundra personer,
              men vi har i stället ökat med några personer. Det ger enormt bra
              förutsättningar för kommunen ekonomiskt, för det ger mer skatteintäkter.
            </seg>
            <seg xml:id="i-f5b64d3dd70245bb-0">
              Hur har vi nu gjort detta? Ja, vi har väl en ganska bred politisk
              enighet om vad som är viktigt i kommunen. Vi har satsat mycket
              bland annat på att ge föreningslivet och den ideella sektorn förutsättningar
              att locka barnfamiljer att bo hos oss, och vi har tillgång till
              bra bostäder till bra priser. Sedan vill jag nog poängtera att
              man med de jobbskatteavdrag som har införts kanske får bättre
              möjlighet att betala den relativt höga kommunalskatt vi faktiskt
              har i Hofors. Jag vill dock också säga att vi har sänkt skatten
              i Hofors de två senaste åren.
            </seg>
            <seg xml:id="i-8496d041d7e671eb-0">
              Det finns alltså mindre kommuner som lyckas bra. Det är ändå
              en klassisk bruksort med stålverket som det stora företaget och
              en del, Torsåker, som är landsbygd. Det går alltså att med kloka
              kommunala beslut och med hjälp av bra beslut från regering och
              riksdag få en bra utveckling på mindre orter ute i landet. Det
              är viktigt att komma ihåg att det inte bara är så att allting
              går åt fel håll, utan det finns också goda exempel.
            </seg>
            <seg xml:id="i-6e1c3bd657571ade-0">
              För oss i Folkpartiet, fru talman, handlar regionalpolitiken
              ytterst om varje människas möjlighet att ha makt över och ansvar
              för sitt eget liv. En liberal landsbygdspolitik strävar efter
              att skapa förutsättningar för att de som vill bo och arbeta på
              landsbygden eller i mindre tätorter ska kunna göra det. Det finns
              dock ingen motsättning mellan det och ett samhälle med stor rörlighet.
            </seg>
            <seg xml:id="i-e5c96f42507cb328-0">
              Den fria rörligheten är en grundbult i vårt samhälle. Det kvittar
              om det gäller att röra sig inom EU, inom Sverige, inom län eller
              kommuner. Vi kan aldrig tvinga människor att bo på ett visst ställe.
              Det är en stor möjlighet som är viktig att kunna röra sig dit
              man vill och bosätta sig där man vill för att kunna skapa sig
              en bra livskvalitet och få ett vardagsliv som fungerar.
            </seg>
            <seg xml:id="i-0b8b9e587fa2b073-0">
              Jag vill uttala mitt stöd för den politik som regeringen för
              på den regionala tillväxtpolitikens område. Den grundläggande
              hållningen är alltjämt att det övergripande målet för politikområdet,
              utvecklingskraft i alla delar av landet med stark lokal och regional
              konkurrenskraft, väl avspeglar inställningen till vad som måste
              eftersträvas med den regionala tillväxtpolitiken.
            </seg>
            <seg xml:id="i-f4b3c4b884876368-0">
              Det är positivt med regeringens arbete med frågor gällande lokal
              och regional attraktivitet, vilket bland annat sker genom satsningen
              Attraktionskraft Sverige, som har fokus på just näringsliv och
              företagande. Det framgår i betänkandet att regeringen genomför
              initiativet Attraktionskraft Sverige under perioden 2012 till
              våren 2014. Initiativet beskrivs av regeringen som en arena för
              dialog och samverkan med fokus på att lyfta fram framgångsfaktorer
              som bygger på lokal och regional attraktionskraft. Attraktionskraft
              Sverige utgår från regeringens befintliga politik och fokuserar
              på följande områden: kommersiell service, kultur, fritid och det
              civila samhället, digital kapacitet och tillgänglighet, kulturella
              och kreativa näringar, destinationer och upplevelser samt boendemiljöer.
              Samtliga dessa områden är förstås grundläggande och viktiga för
              en framgångsrik politik på det här området.
            </seg>
            <seg xml:id="i-02b69bf65fffee98-0">
              Tillväxtverket ska medverka i genomförandet av Attraktionskraft
              Sverige. Myndighetens medverkan ska enligt regleringsbrevet för
              2013 ske utifrån redan givna ramar för verksamheten, i syfte att
              synliggöra och främja arbetet med att utveckla attraktiva miljöer
              lokalt, regionalt och nationellt såväl för företag som för enskilda
              personer.
            </seg>
            <seg xml:id="i-44f6b4cd0d50980b-0">
              Fru talman! Det är förstås viktigt med god tillgång till kommersiell
              och offentlig samhällsservice, som har nämnts här i talarstolen
              tidigare under denna debatt. Tillgänglighet till olika typer av
              service är en förutsättning för utveckling och god livsmiljö i
              gles- och landsbygdsområden.
            </seg>
            <seg xml:id="i-5f35062ec1151ed4-0">
              I många av de aktuella motionerna uttrycks en oro över en försämrad
              service i glesbygden. Jag kan förstå oron och tycker därför att
              det är bra och viktigt att regeringen tydligt visar en avsikt
              att tillsätta en utredning som ska se över förutsättningarna för
              ett kompletterande stöd till kommersiell service i glesbygden.
              Staten bör förstås ta ett särskilt ansvar för att medborgare och
              företag i särskilt sårbara och utsatta glesbygder även fortsättningsvis
              ska kunna ha tillgång till en grundläggande nivå av kommersiell
              service.
            </seg>
            <seg xml:id="i-ca495aa2af22857e-0">
              Vidare kan jag med tillförsikt konstatera att det förekommer
              en rad åtgärder för att stärka servicetillgången i de mest utsatta
              områdena. I budgetpropositionen framgår att regeringen beslutat
              om extra medel för utveckling av service i gles- och landsbygder
              samt för att stödja lokala servicelösningar. Betydande insatser
              sker även inom de regionala serviceprogrammen, landsbygdsprogrammet,
              landsbygdsstrategin samt en rad program som Tillväxtverket genomför,
              inte minst genom, som jag tidigare nämnde, Attraktionskraft Sverige
              där tillgänglighet till olika typer av service är ett prioriterat
              område. Regeringen har också givit länen i uppdrag att arbeta
              fram och genomföra nya regionala serviceprogram för åren 2014–2018.
              Jag är övertygad om att dessa insatser sammantaget bidrar till
              ett långsiktigt, bra och strategiskt arbete för att främja en
              grundläggande tillgång till service.
            </seg>
            <seg xml:id="i-4ff0040f07cb7915-0">
              Jag kan kort nämna att när det gäller drivmedelstillgång bereds
              för närvarande ett förslag till förändring av den så kallade pumplagen
              i Regeringskansliet med avsikt att regeringen ska vidta åtgärder
              eller lämna förslag beträffande nämnda lag.
            </seg>
            <seg xml:id="i-c638123b35c6ed6e-0">
              Tillgång till service lokalt och regionalt kräver att statliga
              myndigheter och statligt ägda bolag med uppgift att tillgodose
              samhällsintressen samverkar med varandra och med övriga berörda
              aktörer. Lokalt anpassade lösningar med koppling till både det
              civila samhället och den kommunala organisationen kan behövas.
              Sådana mötesplatser har också ett uttalat socialt och kulturellt
              syfte. Samverkan finns också mellan Försäkringskassan, Skatteverket
              och Pensionsmyndigheten som medför att service kan upprätthållas
              på många orter där det annars inte skulle vara möjligt att ha
              en lokal närvaro.
            </seg>
            <seg xml:id="i-d3e02d972214bf9b-0">
              Frågan om bredband, som också varit uppe här tidigare i debatten,
              är förstås viktig för alla oss som bor ute i landet, på mindre
              orter och i landsbygd. Regeringen har konkretiserat arbetet för
              att nå målet genom en bredbandsstrategi. Det kan också noteras
              att regeringen tillsatt en utredning som ser över tillgången till
              bredband i förhållande till målet i strategin.
            </seg>
            <seg xml:id="i-247cd24c3a06e192-0">
              Jag delar förstås uppfattningen att investeringar i bredbandsinfrastruktur
              i första hand är en uppgift för marknadsaktörerna, samtidigt som
              det finns ett behov av statliga stödinsatser i områden där marknaden
              saknar incitament att göra sådana investeringar. Här har det också
              nämnts att det görs en satsning på 1 miljard kronor på just sådana
              investeringar.
            </seg>
            <seg xml:id="i-aa5768d8a7902a7f-0">
              Fru talman! Grunden för att uppnå allt det som vi talar om här
              och vill åstadkomma finns ändå inom företagspolitiken. Ett bra
              företagsklimat kommer alla i Sverige till del. Det är den yttersta
              förutsättningen för ett ökande företagande också på landsbygden.
              Varje ort som har livskraftiga och framgångsrika företag har förutsättningar
              att utvecklas och leva vidare.
            </seg>
            <seg xml:id="i-4f9600bb7109558e-0">
              En annan viktig förutsättning för att vi ska kunna få tillväxt
              i hela landet är infrastrukturen. Staten måste ta sitt ansvar
              för väl fungerande kommunikationer i alla delar av landet. Det
              är viktigt med både bra vägar och bra järnvägar för privatpersoner
              som arbetspendlar, för privatpersoner som studerar och för företag
              som har behov av att transportera sina varor.
            </seg>
            <seg xml:id="i-836366558e0b0a65-0">
              Jag plockade fram siffror som kom från Regeringskansliet för
              några år sedan. De visar tydligt hur viktig infrastrukturen är
              när det varje dag görs i genomsnitt 13 miljoner resor i Sverige,
              samtidigt som gods till ett värde av nästan 4 miljarder kronor
              passerar vårt lands gränser.
            </seg>
            <seg xml:id="i-6e8b0c3e6acb4415-0">
              Svenska företag och svenska jobb är beroende av en väl fungerande
              infrastruktur. De stora infrastruktursatsningar som regeringen
              gör, som i många stycken är rekordstora, är förstås också av avgörande
              betydelse för landsbygden. Vår basindustri, skogsföretag, stålföretag
              och andra exportberoende företag är beroende av att på ett bra
              sätt kunna transportera sina varor ut i Europa och resten av världen,
              inte minst via järnväg till våra hamnar för att där kunna skeppa
              ut godset till kunder runt om i världen.
            </seg>
          </u>
          <note type="speaker" xml:id="i-732ffa0b67d0d690-0">
            Anf. 133 BERIT HÖGMAN (S) replik:
          </note>
          <u who="berit_hogman_28748f" xml:id="i-087aa031a13d4fd8-3">
            <seg xml:id="i-51078d0bbac48778-0">
              Fru talman! När jag lyssnat på både Boriana Åberg och nu på den
              senaste talaren förstår jag på något sätt varför Reinfeldt sade
              att Swedish industry is basically gone. Det är nämligen inte industrin
              som ni har talat om, utan det är praktiskt taget om allting annat.
              Men fortfarande är det så att det som gör att Sverige är ett bra
              land är att vi har en stark industri och en stark industritradition
              som också bär tjänstenäringen.
            </seg>
            <seg xml:id="i-7f3c24d1bd065f45-0">
              Därför är det förvånande att tala om att hela Sverige ska leva
              utan att nämna industrin. Du talade om bra mycket, Hans Backman,
              innan du kom fram till Ovako Steel i Hofors, som jag påstår är
              anledningen till att det bor 9 000 människor där, inte att föreningslivet
              är bra. Sedan är det bra att det finns ett föreningsliv i Hofors,
              men det är inte anledningen till att folk har flyttat dit, utan
              det är faktiskt att de fått jobb på Ovako Steel.
            </seg>
            <seg xml:id="i-4087f050eec0b725-0">
              Då kommer vi tillbaka till det som jag tycker verkligen saknas
              i er politik, och det är att vi måste fortsätta att vara en nation
              som satsar på innovation, forskning och utveckling av nya produkter
              och nya varor att exportera för att vara i framkant. Det är det
              som saknas i er politik.
            </seg>
            <seg xml:id="i-f638c55950471518-0">
              När vi träffar företrädare för exempelvis LKAB är det arbetskraft
              som man ropar efter. Varför då dra ned på utbildningsplatserna
              i högre utbildning?
            </seg>
            <seg xml:id="i-384c5d626ddae15c-0">
              Åker jag till Hagfors och besöker Hagfors Järnverk, som gör världen
              bästa verktygsstål, ja, inte är det restaurangmomsen man är bekymrad
              över där, utan det är tillgången på arbetskraft och också att
              de anhöriga ska ha jobb. Då kommer välfärden in. Varför är Posten
              borta, varför är polisen borta, och så vidare?
            </seg>
            <seg xml:id="i-e43608ca03d9a8d8-0">
              Då måste jag fråga Hans Backman: Vilka slutsatser drar du av
              detta? Är ett jobbskatteavdrag lösningen på de utmaningar som
              vi står inför?
            </seg>
          </u>
          <note type="speaker" xml:id="i-9ab7e045bf78bf15-0">
            Anf. 134 HANS BACKMAN (FP) replik:
          </note>
          <u who="hans_backman_ddec91" xml:id="i-a33508624b7d1833-1">
            <seg xml:id="i-e23c553a139d57bc-0">
              Fru talman! Som har nämnts här i talarstolen är regionalpolitik
              ett väldigt brett område som spänner över många politikområden.
            </seg>
            <seg xml:id="i-e013a4eeeaf154b5-0">
              Självklart är industripolitiken väldigt viktig för forskning
              och innovation, men energipolitiken är också en viktig del.
            </seg>
            <seg xml:id="i-89860bb694944b03-0">
              Där har vi i Alliansen tagit fram en strategi för hur man ska
              kunna ha en bra energitillförsel till våra företag. Det är inte
              minst viktigt för stålverk som Ovako Steel i Hofors, för Sandvik
              eller för skogsföretag.
            </seg>
            <seg xml:id="i-d9de3e59d1445bea-0">
              Självklart är det också viktigt med satsning på forskning och
              utveckling. Här finns det säkert skäl att föra en levande dialog
              med alla företrädare för olika intressenter.
            </seg>
            <seg xml:id="i-5884b68123ea3618-0">
              De satsningar som vi har gjort på yrkeshögskolan är ett sätt
              att kunna försörja våra företag inom exempelvis basindustrin med
              kvalificerad arbetskraft. Jobben inom basindustrin har blivit
              alltmer kvalificerade och teknikkrävande. Så det är en bra satsning
              som alliansregeringen har gjort för att kunna möta arbetskraftsbehovet.
              Det finns många saker som är viktiga att göra.
            </seg>
            <seg xml:id="i-df78685d04a9cfe2-0">
              För befolkningen i Hofors är det klart att Ovako är nyckeln,
              motorn. Samtidigt har företaget blivit effektivare och lyckats
              väldigt bra med att producera bra stål, men det behövs mindre
              arbetskraft i dag än tidigare. Det är den egentliga orsaken till
              att befolkningen började minska. Att den nu har ökat igen beror
              nog väldigt mycket på att man har sett en stor kraft i ideell
              sektor och att människor har mer pengar i plånboken så att de
              kan bekosta dyra transporter. Det vill jag hävda.
            </seg>
            <seg xml:id="i-191346dd1ba7db07-0">
              Jag kan nämna att när man skjutsar innebandylaget och det är
              bortamatch är det som längst 40 mil fram och tillbaka, och det
              kostar pengar.
            </seg>
          </u>
          <note type="speaker" xml:id="i-abc95f6fa6299c04-0">
            Anf. 135 BERIT HÖGMAN (S) replik:
          </note>
          <u who="berit_hogman_28748f" xml:id="i-087aa031a13d4fd8-4">
            <seg xml:id="i-6a5963c3eac58e19-0">
              Fru talman! Hans Backman kommer ju från en region som under väldigt
              lång tid har haft hög arbetslöshet. I går eller i förrgår uppmärksammade
              EU-kommissionen att det finns regioner i Sverige som har över
              25 procents ungdomsarbetslöshet. Hans Backmans och även min region
              nämndes i sammanhanget.
            </seg>
            <seg xml:id="i-05a661c381c739df-0">
              Kommissionen vill betala ut över 700 miljoner till Sverige. Det
              är fullständigt oacceptabelt att ett land som Sverige har så hög
              ungdomsarbetslöshet.
            </seg>
            <seg xml:id="i-9a9612628b00d8ab-0">
              Jag vill ställa frågan: Kan vi känna en trygghet i att vi har
              en regering som är beredd att ställa upp med det resterande som
              krävs så att regionerna kan ta emot dessa pengar? Eller kommer
              det att bli som med TEN-T, att regeringen säger nej tack till
              EU:s pengar?
            </seg>
          </u>
          <note type="speaker" xml:id="i-bc4f6f6325214a76-0">
            Anf. 136 HANS BACKMAN (FP) replik:
          </note>
          <u who="hans_backman_ddec91" xml:id="i-a33508624b7d1833-2">
            <seg xml:id="i-b674e154c93dbf40-0">
              Fru talman! Det svaret kommer väl från regeringen så småningom.
              Min grundinställning är att om det finns möjligheter att få pengar
              som kan vara bra och behjälpliga, så är det positivt.
            </seg>
            <seg xml:id="i-0eae5caa846ca9bb-0">
              Samtidigt vill jag säga att det är illa med den höga ungdomsarbetslösheten
              i Sverige, inte minst i Gävleborg, som har bland den högsta ungdomsarbetslösheten
              i landet. Det har vi i länet haft väldigt länge, även när Socialdemokraterna
              satt i regeringsställning. Många av kommunerna i Gävleborg styrs
              också av socialdemokrater. Här finns ett grundläggande arbete
              som vi alla tillsammans borde ta itu med, inom både alliansregeringen
              och andra partier i denna riksdag. Vi borde se efter vad det är
              som gör att det finns så höga trösklar för ungdomar på arbetsmarknaden.
            </seg>
            <seg xml:id="i-8f811fc0f0703473-0">
              Vi i Folkpartiet har ändå försökt att finna vägar genom att se
              på ungdomsavtal och annat som nu har börjat tillämpas i samhället.
              Det kan göra det billigare att anställa ungdomar. Många arbetsgivare
              tycker att det är dyrt att anställa, och det är osäkert för arbetsgivaren
              om det kommer en person som inte har några tidigare referenser.
              Då väljer de i stället en person i 28–30-årsåldern som kanske
              tidigare har haft ett jobb och kan lämna referenser. Med ungdomsavtal
              och annat kan man anställa ungdomar till en lägre lön och samtidigt
              utbilda personen inom det jobbet. Det kan stärka möjligheterna
              för många ungdomar att komma i arbete. Inom arbetsmarknadsområdet
              finns det alltså mycket att göra inom politiken.
            </seg>
            <seg xml:id="i-96483f3193b1e16b-0">
              Sänkningen av restaurangmomsen har gett 4 000 nya jobb. Det har
              varit bra för inte minst många turistorter i norra Sverige. Så
              det finns positiva inslag även i sådana satsningar.
            </seg>
            <seg xml:id="i-8ecb93c57b4d3dae-0">
              Det är ett brett område. Det finns många olika saker att göra.
              Det viktigaste är att man har ett helhetsperspektiv.
            </seg>
          </u>
          <note type="speaker" xml:id="i-42b0e502b6dfa0ca-0">
            Anf. 137 TINA EHN (MP) replik:
          </note>
          <u who="tina_ehn_94fa72" xml:id="i-ec5930d412527007-5">
            <seg xml:id="i-ac2464c140d805f9-0">
              Fru talman! Hans Backmans anförande innehöll mycket. Frågan knyter
              ihop många politikområden.
            </seg>
            <seg xml:id="i-0da9fce73a0d90f6-0">
              Ofta talas det om att den kommersiella servicen urholkas på mindre
              orter. Mycket av den politik som under årens lopp har diskuterats
              här i kammaren har handlat om hur landet har förändrats.
            </seg>
            <seg xml:id="i-b3fdf20534456747-0">
              En sak som inte tas upp i betänkandet, men som jag tycker att
              det är viktigt att lyfta fram, är externa köpcentrum som fortfarande
              tillåts att bygga ut i Sverige. Jag kommer själv från ett område
              där det sker, och jag ser hur kringkommunerna töms på möjligheter
              att driva affärsverksamhet. Inte minst staden Uddevalla är ett
              sådant exempel. Dessutom sker utbyggnaden på bördig jordbruksmark
              som vi vill odla vår mat på.
            </seg>
            <seg xml:id="i-882bd573cdc43988-0">
              Jag tycker att all politik hänger ihop. Jag kan inte tycka att
              det är en enda fråga som är avgörande. Man måste ha ett helikopterperspektiv
              inom politiken.
            </seg>
            <seg xml:id="i-07ebafa40915f8c7-0">
              Jag vill ta upp bredbandsfrågan igen. Jag har dålig koll på vad
              Folkpartiet egentligen har för landsbygdspolitik, men frågan om
              bredband har ju med betänkandet att göra. Hur ser ni på de regionala
              strukturfonderna och möjligheterna att utnyttja bredband?
            </seg>
            <seg xml:id="i-0f9a70c17d5bd671-0">
              Ni i regeringen har ett mål. 90 procent av medborgarna i Sverige
              ska ha tillgång till 100 megabit per sekund till 2020. Jag skulle
              vara bekymrad om jag inte visste hur det ska förverkligas.
            </seg>
          </u>
          <note type="speaker" xml:id="i-430263f5bd013b70-0">
            Anf. 138 HANS BACKMAN (FP) replik:
          </note>
          <u who="hans_backman_ddec91" xml:id="i-a33508624b7d1833-3">
            <seg xml:id="i-125000aeab429092-0">
              Fru talman! Mitt svar på den frågan är det som står i betänkandet.
              Där framgår det att regeringen inom ramen för landsbygdsprogrammet
              har genomfört satsningar på bredbandsutbyggnad. Hösten 2012 överlämnades
              ett förslag till ändring i landsbygdsprogrammet till kommissionen
              som innebar att regeringen utökade satsningen på bredband på landsbygden
              med 600 miljoner kronor över två år. Av budgetpropositionen framgår
              det att regeringen menar att det finns ett fortsatt behov av statliga
              stödinsatser i vissa områden. Regeringen har därför för avsikt
              att även fortsättningsvis satsa på bredbandsutbyggnad inom landsbygdsprogrammen.
              Så det pågår ju satsningar som senare får utvärderas för att se
              om de är tillräckliga. Men i dagsläget finns det en tydlig ambition
              hos regeringen att lyckas med denna viktiga uppgift.
            </seg>
          </u>
          <note type="speaker" xml:id="i-013d3b1bd540a8b0-0">
            Anf. 139 TINA EHN (MP) replik:
          </note>
          <u who="tina_ehn_94fa72" xml:id="i-ec5930d412527007-6">
            <seg xml:id="i-bbfe6b9dc5b9fff6-0">
              Fru talman! Det landsbygdsprogram som nu pågår tar ju slut, och
              inom det nya programmet finns det inte lika mycket resurser. Vi
              vet inte heller hur mycket som pengarna ska räcka till. Alla miljösatsningar
              som många talar om ska finansieras, och bredbandet kostar ju rätt
              så mycket.
            </seg>
            <seg xml:id="i-09bd17f50ebce48b-0">
              Jag ser det som problem att det svajar väldigt mycket när det
              gäller vad man säger och vad man har resurser till. Vi har inte
              fått något klargörande alls här i dag. Det kan det kanske inte
              bli, men då vore det bra om man talade om det och inte talade
              som att miljarden skulle pågå ända tills problemet är löst i Sverige.
              Så tror jag inte att det är.
            </seg>
            <seg xml:id="i-7564061f059bb6d4-0">
              Det är viktigt att Folkpartiet stöttar Centerpartiet i landsbygdsfrågor
              inom alliansregeringen. Det är absolut avgörande att det finns
              bredband i hela Sverige och att det fungerar.
            </seg>
            <seg xml:id="i-780df68562212772-0">
              En annan fråga som tas upp i betänkandet är var statliga myndigheter
              lokaliseras och hur det har förändrats. Det finns en ambition
              i Sveriges riksdag, att man ska se över var myndigheterna lokaliseras.
              Jag har inte hört någon reaktion från dem som har varit uppe i
              talarstolen. Det finns ändå ganska intressanta utredningar som
              visar att sedan maktskiftet 2006 har 55 nya statliga myndigheter
              inrättats. Mer än hälften av dem har hamnat i huvudstaden. Tre
              av fyra myndigheter som har tillskapats efter 2006 har förlagts
              till Helsingfors.
            </seg>
            <seg xml:id="i-9c8780072bb81ff3-0">
              Det är intressant att se hur samhället utvecklas i Sverige, hur
              mycket som centraliseras och hur mycket som finns kvar ute i landet.
              Det vore intressant att höra en reflexion om detta.
            </seg>
          </u>
          <note type="speaker" xml:id="i-1b4a3876bf985bf4-0">
            Anf. 140 HANS BACKMAN (FP) replik:
          </note>
          <u who="hans_backman_ddec91" xml:id="i-a33508624b7d1833-4">
            <seg xml:id="i-ddb9afd774ec07f8-0">
              Fru talman! När det gäller bredband delar jag inte uppfattningen
              att det är svajigt. Det framgår ju tydligt av budgetpropositionen
              att regeringen har slagit fast att det finns ett fortsatt behov
              av statliga stödinsatser i vissa områden. Regeringen har för avsikt
              att även fortsättningsvis satsa på bredbandsutbyggnad inom landsbygdsprogrammen.
            </seg>
            <seg xml:id="i-b721e662bf189a26-0">
              Det var kanske rent av Tina Ehn själv som grunnade på om Centern
              hade haft ett bra inflytande i regeringen på landsbygdspolitiken.
              Vi i Folkpartiet som jobbar med Centerpartiet i dessa frågor är
              tillfreds. Vi har trivts bra ihop i regeringen. Jag hoppas att
              vi ska kunna fortsätta att bidra tillsammans med våra olika infallsvinklar
              på ett bra sätt.
            </seg>
            <seg xml:id="i-b4b7098602e9c286-0">
              När man kommer till det här med statlig service och statliga
              verksamheter ute i landet är det förstås viktigt. Det finns ett
              grundläggande behov av det för att man ska kunna ha en fungerande
              tillvaro på de olika orterna.
            </seg>
            <seg xml:id="i-c3b7dc025842121e-0">
              Det framgår också i betänkandet att i regleringsbreven 2010 och
              2012 har ett antal myndigheter fått i uppdrag att ta fram en långsiktig
              intern strategi som ska vägleda myndigheterna i deras arbete med
              hållbara regionala tillväxtfrågor, och strategin ska grundas bland
              annat på en förordning. Utskottet noterar att Tillväxtverket har
              fått i uppdrag att göra en sammanställning och uppföljning av
              dessa strategier, och det ska redovisas senast den 20 januari
              2014. Det kommer förhoppningsvis intressanta och bra förslag omkring
              detta.
            </seg>
            <seg xml:id="i-25a7f2983524d6a2-0">
              Utskottet har också noterat att utredningens förslag om att vissa
              myndigheter med regional verksamhet ska ha en mer likartad geografisk
              indelning nu bereds vidare av regeringen i syfte att ta fram konkreta
              förslag.
            </seg>
            <seg xml:id="i-6f208ab5cd9856a4-0">
              Jag hoppas att det kommer fram bra förslag utifrån detta, för
              det är en viktig fråga.
            </seg>
          </u>
          <note type="speaker" xml:id="i-4bea944d03cba71b-0">
            Anf. 141 PENILLA GUNTHER (KD):
          </note>
          <u who="penilla_gunther_2423bb" xml:id="i-073cc145ee0f1f92-0">
            <seg xml:id="i-3fc4b73db9e338b8-0">
              Fru talman! Den regionala tillväxtpolitikens inriktning från
              regeringens sida är i första hand att människor, företag, kommuner,
              regioner och många fler tillsammans skapar attraktiva miljöer
              och formar sin framtid utifrån sina unika förutsättningar. Utifrån
              det kommer en rad punkter som jag tänkte gå in lite djupare på,
              och jag börjar med punkter som handlar om innovation och förnyelse,
              entreprenörskap, kompetensförsörjning och ökat arbetskraftsutbud.
            </seg>
            <seg xml:id="i-5d9b2119e977dc90-0">
              Tillväxt handlar många gånger om en ekonomiskt mätbar uppgång,
              men vi ska inte glömma att människorna som finns i vårt land också
              innebär ett socialt kapital som inte ska underskattas.
            </seg>
            <seg xml:id="i-30e70e27192af0a6-0">
              Även om det var en diskussion här tidigare om att vi kanske inte
              har nämnt industriernas betydelse så mycket tänkte jag passa i
              den frågan i dag och prata mer om den i debatten om näringslivsbetänkandet
              på tisdag.
            </seg>
            <seg xml:id="i-aa3104f3ccc3213a-0">
              Den sociala ekonomin med dess aktörer och verksamheter har i
              allra högsta grad betydelse för lokal och regional utveckling.
              Den sociala ekonomin är snabb på att reagera på enskilda människors
              behov och finner ofta lokala innovativa lösningar. Den sociala
              ekonomin agerar ofta också där varken stora företag eller den
              offentliga sektorn kan möta behoven på mest effektiva sätt. Som
              kristdemokrat gillar jag naturligtvis subsidiaritetsprincipen,
              där beslut ska tas på lägsta möjliga effektiva nivå.
            </seg>
            <seg xml:id="i-18da44b32110e4b4-0">
              Forskning visar dessutom att den sociala ekonomin fördjupar demokratin,
              skapar tillit, skapar kapital och tillväxt därigenom, främjar
              initiativförmågan och därmed entreprenörskapet, bidrar till sysselsättning
              även för marginaliserade grupper och stimulerar företagande bland
              dem. Det är till exempel arbetsintegrerande sociala företag, som
              de som känner mig vet att jag är djupt engagerad i. Det är också
              ekonomiska föreningar eller kooperativ.
            </seg>
            <seg xml:id="i-34bbc825cdcec9b4-0">
              Fru talman! Där kommer också ytterligare två punkter in, nämligen
              främjande av jämställdhet, integration och mångfald, och en god
              tillgång till kommersiell och offentlig service för medborgare
              och näringsliv i alla delar av landet. När behoven uppstår att
              starta nya eller hitta möjligheter att behålla befintliga verksamheter
              ute i bygden är personers egen drivkraft det absolut främsta smörjmedlet.
            </seg>
            <seg xml:id="i-a4f272c1e45dfeeb-0">
              I Bäckefors i Dalsland, som är min valkrets, har en mötesplats
              startats med hjälp av föreningsliv, kommun och enskilda. Där finns
              numera en fritidsgård, ett bibliotek och en samlingslokal med
              bio och samhällsinformation på olika sätt. Organisationen Hela
              Sverige ska leva, Bygdegårdarnas Riksförbund med flera organisationer
              har också engagerat sig i det här för att det lilla samhället
              ska ha en samlingspunkt där man både lär känna varandra lite mer
              och lär sig nya saker.
            </seg>
            <seg xml:id="i-2b76989598a4e520-0">
              Det intressanta är att den samordnare som är med och ger samhällsinformation
              på denna mötesplats är inflyttad från England. Hon pratar svensk-engelska
              med de boende i bygden. Man har alltså samtidigt en integration
              med nyinflyttade som är jättespännande.
            </seg>
            <seg xml:id="i-a7dbfd058c0f84b5-0">
              Ett annat exempel som jag vill lyfta fram här är den lilla Icahandeln
              i Upphärad utanför min hemstad Trollhättan som har fått nya ägare
              då de gamla gav upp på grund av att det var för liten lönsamhet.
              De nya ägarna är lyhörda för kundernas önskemål, och de boende
              på orten har till och med gått samman och räknat ut vad de behöver
              handla för i veckan för att affären ska gå runt och kunna vara
              kvar. Jag tycker att det är helt fantastiskt.
            </seg>
            <seg xml:id="i-2bbdee8a29ccddbc-0">
              När det handlar om den offentliga servicen och tillgång till
              den över hela landet är jag mindre bekymrad över det just nu –
              förutom posten, som man alltid kan ha synpunkter på även när man
              bor mitt i en stad – än vad jag är över annan service som vi förväntar
              oss som medborgare.
            </seg>
            <seg xml:id="i-5699dbd3517a8fba-0">
              Då tänker jag till exempel på bankerna och deras möjlighet att
              tillhandahålla en god kontanthantering. Visst är det jättebra
              med servicepunkter, där det är utlämning för både Apoteket och
              Systembolaget tillsammans med in- och utlämning av post och paket,
              bankomat, livsmedels- och drivmedelsförsäljning. Jag gillar verkligen
              de här servicepunkterna. Men det är ett sårbart system om inte
              hela bygden ställer upp på att handla och göra sina ärenden där.
            </seg>
            <seg xml:id="i-db451f57dbe957f6-0">
              När det handlar om kontanthanteringen försöker många handlare
              uppmuntra kunder att använda betalkort i stället. Men många äldre
              vill gärna ha en liten slant i plånboken hemma för att använda
              som betalning när man tycker att det behövs. Dels är det en säkerhetsaspekt
              i det här, dels är det en betydande merkostnad för handlare och
              företag, då både insättnings- och växlingsavgifter har ökat dramatiskt
              de senaste åren.
            </seg>
            <seg xml:id="i-562c4bf6488059c1-0">
              Med nya betalningssätt, via mobil till exempel, kan även mindre
              företag inom turismen ta betalt, det vill säga såvida mobilnätet
              fungerar. Just det är ju en förutsättning för allt företagande
              utanför tätorterna, som vi har hört diskuteras här tidigare.
            </seg>
            <seg xml:id="i-153b74f81afacb0e-0">
              Bandbredden har också betydelse för hur tunga dokument som kan
              skickas via nätet, och särskilt förstås i vissa branscher med
              verksamheter även utanför Sverige. Där vill jag poängtera – det
              har ingen sagt tidigare, vad jag har hört – att bredbandsföreningarna
              har ökat kraftigt i landet. Över hela landet ser vi en ökning
              av ekonomiska föreningar där människor har gått samman på olika
              orter för att kunna få till det med bredband. Jag kan också poängtera
              att den digitala delaktigheten över huvud taget har ökat dramatiskt
              de senaste åren, säkerligen till följd av utbyggnaden av bredband.
            </seg>
            <seg xml:id="i-042402db713337dc-0">
              Fru talman! Ska vi kunna ta till vara dessa unika förutsättningar
              för individers utvecklingskraft och företagens konkurrenskraft
              som finns i olika typer av regioner och gles- och landsbygd måste
              vi än mer uppmuntra de initiativ till företagande och föreningsliv
              som finns. Där vill jag särskilt lyfta fram de idéburna företagen,
              som en mix av företagande och föreningsliv.
            </seg>
            <seg xml:id="i-b0ee480032ce28f2-0">
              Ofta saknas kapital utifrån det som skulle kunna användas för
              investeringar i fastigheter, inventarier och infrastruktur. För
              att ge stöd åt dessa företag menar jag att även de skulle kunna
              bli godkända som mottagare av skattefria gåvor. Därför tycker
              jag att taket för privata givare enligt lagen om skattereduktion
              för gåvor skulle kunna höjas.
            </seg>
            <seg xml:id="i-021342c6c488a1fb-0">
              För att underlätta för dessa icke vinstdrivande verksamheters
              viktiga arbete måste man alltså kunna lägga till de idéburna företagen.
              När det startas fler av den typen av verksamheter, inte minst
              på landsbygden, är det många som vill hjälpa till, även ekonomiskt.
              Här skulle det kunna vara en god idé.
            </seg>
            <seg xml:id="i-1dfd0ef352fc571a-0">
              På europeisk nivå diskuterar man många gånger mycket mer kring
              den sociala ekonomins företagande och hur det bidrar till Europeiska
              unionens sammanhållningspolitik, som ska vara en integrerad del
              i den regionala tillväxtpolitiken. Strukturfondsprogrammen har
              bidragit till att stärka den regionala konkurrenskraften och sysselsättningen,
              till exempel genom Eruf eller ESF, Europeiska socialfonden.
            </seg>
            <seg xml:id="i-76569a74d5fedbc6-0">
              När det gäller ESF-medlen har man många gånger möjliggjort satsningar
              på idéburna och arbetsintegrerande sociala företag med utbildning
              för start och utveckling av företagare, medarbetare och handledare.
            </seg>
            <seg xml:id="i-3bc33adefa0cb10b-0">
              Det är fortsatt viktigt att arbeta med förenklingar av administrationen
              av de här projektmedlen. Annars begränsas radikalt möjligheten
              att ta del av dem för de verksamheter som faktiskt verkligen behöver
              dem.
            </seg>
            <seg xml:id="i-d7007b65b0840db5-0">
              Sverige behöver ett ännu mer tvärsektoriellt arbetssätt och en
              mer samordnad stat genom strategiska insatser och åtgärder i samverkan
              med aktörer på alla nivåer. Det är något som vi jobbar på, men
              vi kan bli bättre. Vi hörde vår vän Eriksson säga det tidigare:
              Man ska inte vara rädd för att säga att man kan bli bättre – för
              medborgarnas skull.
            </seg>
            <seg xml:id="i-aab18dc9e27dbe28-0">
              Tillväxt och regional utveckling inbegriper samtliga politiska
              områden, från god hälsa och livsmiljö till arbete och fritid med
              allt däremellan för medborgare i alla åldrar.
            </seg>
            <seg xml:id="i-a2afe217f5de99bd-0">
              Sverige är ett litet land även om det geografiskt är stort. Vi
              behöver lösningar på nationell nivå men även specifika regionala
              lösningar utifrån de förutsättningar som finns. Därför är det
              politiska ledarskapet viktigt här för att inte missa de idéer
              och förslag som medborgarna själva tar initiativ till.
            </seg>
          </u>
          <note type="speaker" xml:id="i-61301884cbca5a3c-0">
            Anf. 142 BORIANA ÅBERG (M):
          </note>
          <u who="boriana_aberg_029760" xml:id="i-0913563d2f364314-0">
            <seg xml:id="i-7b303c1fe97389d5-0">
              Fru talman! Jag beklagar att mitt tidigare anförande gav sken
              av att vi har räknat ut industrin. Det har vi inte, fru talman,
              och inte innovationerna heller för den delen. Bara i forsknings-
              och innovationspropositionen som kom förra hösten har vi satsat
              350 miljoner på industriforskningsinstitut som ska höja kapaciteten
              i mindre företag.
            </seg>
            <seg xml:id="i-d66c9af377529b06-0">
              Vi har satsat 200 miljoner på lärosäten som är bra på att samverka
              med näringslivet, 900 miljoner på strategiska innovationsområden
              och 200 miljoner på testanläggningar där små företag kan testa
              sina produkter utan att ruinera sig.
            </seg>
            <seg xml:id="i-282578ff678874a1-0">
              Jag vill också tillägga att vi aldrig har satsat så mycket på
              högskoleutbildning som under alliansregeringens period. Faktum
              är att antalet högskoleplatser i Karlstad har ökat med 5 procent
              sedan 2006. I Gävle har de ökat med 25 procent, på Linnéuniversitetet
              också med 25 procent och i Jönköping med 30 procent.
            </seg>
            <seg xml:id="i-e2ed6b1ed0a6ecb3-0">
              Göran Persson hade en vision om att 50 procent av eleverna i
              varje årskull skulle fortsätta till högskola eller universitet.
              Man nådde aldrig dit under hans tid. Nu går 53 procent av varje
              årskull vidare till universitet eller högskola, och det är tack
              vare Alliansens politik.
            </seg>
          </u>
          <note type="speaker" xml:id="i-9f39b71d18d62052-0">
            Anf. 143 TINA EHN (MP) replik:
          </note>
          <u who="tina_ehn_94fa72" xml:id="i-ec5930d412527007-7">
            <seg xml:id="i-b022b91aee9f4782-0">
              Fru talman! Jag reagerade lite grann på det här med högskolesatsningarna.
              Eftersom vi pratar om regional utveckling här skulle jag vilja
              trycka på att det är viktigt att det finns en hel del utbildningar
              i hela landet.
            </seg>
            <seg xml:id="i-e6777eff2bd95c44-0">
              Om jag inte är felunderrättad har jag siffror på att regeringen
              vill minska antalet utbildningsplatser och omfördela resurserna
              till Uppsala, Lund, Helsingfors och Göteborg på bekostnad av andra
              lärosäten runt om i Sverige.
            </seg>
            <seg xml:id="i-4365fd60b3695876-0">
              Det är det här som är upprörande. När man tar bort möjligheten
              att utbilda sig regionalt tvingar man människor att åka längre
              bort – till de stora städerna som i dag redan har väldigt många
              bra utbildningar och som många ändå kommer till.
            </seg>
            <seg xml:id="i-4c99f039ec68d951-0">
              För dem som skulle vilja studera till exempel på Högskolan Väst
              i Trollhättan minskar man möjligheterna i och med att den får
              mindre resurser. Även i Härnösand har vi sett att detta sker.
            </seg>
            <seg xml:id="i-70bd0d09ba93dd12-0">
              Vi ser att utbildningar flyttar från Skara till Uppsala. Trots
              att Skara har haft fantastiskt bra utbildningar med väldigt många
              sökande har man valt att flytta utbildningarna till Uppsala.
            </seg>
            <seg xml:id="i-4923f2c7a53344af-0">
              När jag frågar landsbygdsministern om sådana här saker – till
              exempel när det gäller utbildningarna inom SLU, Sveriges Lantbruksuniversitet
              – får jag höra att man inte kan styra lärosätena, för det skulle
              vara ministerstyre. Men jag känner att det ändå skulle vara fint
              om regeringens företrädare hade ambitionen att det ska finnas
              utbildningar i hela landet.
            </seg>
            <seg xml:id="i-895e3a0b974dc0ac-0">
              Jag vet att det inte alltid är lätt, men när man bara låter det
              här ske kommer möjligheterna att utbilda sig på regionala högskolor
              att bli ännu färre.
            </seg>
          </u>
          <note type="speaker" xml:id="i-4e16a88becbf1c28-0">
            Anf. 144 BORIANA ÅBERG (M) replik:
          </note>
          <u who="boriana_aberg_029760" xml:id="i-0913563d2f364314-1">
            <seg xml:id="i-50e29da5ecb3aae2-0">
              Fru talman! Den statistiken, att antalet utbildningsplatser minskar,
              beror delvis på att man har lyft kvoten för utländska studenter.
              Drygt 10 000 studenter från länder utanför Europa var tidigare
              inräknade i den kvoten. När man lyfter dem blir det justeringar,
              men de påverkar inte satsningarna på det sättet.
            </seg>
            <seg xml:id="i-64721e2ace046a5f-0">
              Man har också börjat räkna på ett nytt sätt. Man räknar inte
              bara dem som har blivit antagna, utan man räknar dem som har blivit
              antagna och som verkligen har inställt sig på högskolan eller
              universitetet för att bedriva studier. Det är nämligen vanligt
              att man blir antagen men inte påbörjar utbildningen.
            </seg>
            <seg xml:id="i-2eac0b07d53c4742-0">
              Skara är också en högskola där man har satsat mycket och ökat
              antalet utbildningsplatser med 50 procent. Självklart har man
              ambitionen att folk ska utbilda sig och förkovra sig.
            </seg>
            <seg xml:id="i-c4366a85e96624f4-0">
              När det gäller tilldelningen av resurser till de största universiteten:
              Ja, det stämmer. Det finns nämligen forskningsanslag som delas
              ut beroende på forskningsresultaten. Forskningsresultat med högre
              kvalitet gör högskolor eller universitet berättigade till större
              anslag.
            </seg>
          </u>
          <note type="speaker" xml:id="i-381b82dfee7b48a3-0">
            Anf. 145 TINA EHN (MP) replik:
          </note>
          <u who="tina_ehn_94fa72" xml:id="i-ec5930d412527007-8">
            <seg xml:id="i-5e503632a4c393ab-0">
              Fru talman! Nu är risken stor att vi halkar in på utbildningspolitik.
              Men som vi har sagt hänger det ihop väldigt mycket, och nu kom
              vi ändå in på frågan.
            </seg>
            <seg xml:id="i-c7822cee5fb9be07-0">
              Jag tror att de regionala högskolorna är viktiga för en stark
              konkurrenskraft i hela landet. Då kan man inte bara låta en sådan
              här utveckling ske.
            </seg>
            <seg xml:id="i-97836be8e2e8fc09-0">
              När jag har besökt Högskolan Väst har man sagt att man fick ett
              uppdrag att höja kompetensen i regionen och att man har levt upp
              till det uppdraget men att de som gör utvärderingar inte tittar
              på sådana saker som man har levt upp till. Det tycker jag i så
              fall är en brist i politiken. De kanske tittar på en smal del
              av andra faktorer.
            </seg>
            <seg xml:id="i-83793c7d8f074dd7-0">
              Det här är superviktigt för demokratin i Sverige. Det är jätteviktigt
              för att hela landet ska leva och för att konkurrenskraften ska
              finnas.
            </seg>
            <seg xml:id="i-5aec8ad85cc0ea1e-0">
              Du nämnde här, Boriana, att 10 000 utländska studenter tidigare
              var inräknade. Då tänker jag att det kanske också hänger ihop
              med regeringens politik att ta ut de här avgifterna från utlandsstudenter.
              Vi kanske inte ska inveckla oss för mycket i utbildningspolitiken,
              men på något sätt ser vi här hur det ena hänger ihop med det andra.
            </seg>
          </u>
          <note type="speaker" xml:id="i-79cf9f34b957c0d9-0">
            Anf. 146 BORIANA ÅBERG (M) replik:
          </note>
          <u who="boriana_aberg_029760" next="cont" xml:id="i-4af5dbcbbca4c571-1">
            <seg xml:id="i-b7a0e07a5d9b2782-0">
              Fru talman! Jag fortsätter att hävda att Alliansen satsar väldigt
              mycket på utbildningspolitiken. Som jag sade: 53 procent av varje
              årskull fortsätter till högskolor eller universitet. De kommer
              snart att bli 60 procent.
            </seg>
            <seg xml:id="i-04005ca574061cc1-0">
              När det gäller kvoten för utländska studenter och införandet
              av avgifter tycker jag att det var rätt beslut. Det var alldeles
              för många som kom för att utbilda sig men inte stannade i landet.
              Det är inte svenska skattebetalares uppgift att betala för utbildning,
              och det är fel att locka folk med gratis utbildning.
            </seg>
            <seg xml:id="i-ad06ea41702b75fe-0">
              Man ska locka med hög kvalitet. Folk ska vara beredda att betala
              för utbildningen de får i Sverige. De ska känna att de får valuta
              för pengarna, och det erbjuder vi bara om vi har utbildning med
              hög kvalitet.
            </seg>
          </u>
          <note xml:id="i-1aaf099ff1283897-2">
            Överläggningen var härmed avslutad.
          </note>
          <note xml:id="i-749bf59057056fd2-0">
            12 § En hållbar rovdjurspolitik
          </note>
          <note xml:id="i-a394a5ea3080d265-0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note xml:id="i-d9d7b52f5d8d17d7-0">
            Anf. 147 HELÉN PETTERSSON i Umeå (S):
          </note>
          <u who="boriana_aberg_029760" prev="cont" xml:id="i-b6e1b11d5be875c1-1">
            <seg xml:id="i-4f1ec47e40388d05-0">
              Fru talman! I dag ska vi debattera miljö- och jordbruksutskottets
              betänkande nr 7, En hållbar rovdjurspolitik .
            </seg>
            <seg xml:id="i-cda7e1b2666635b0-0">
              Rovdjurspolitiken är, som så många gånger tidigare har konstaterats
              i den här talarstolen, ett politiskt område som engagerar på ett
              sätt som få andra. Den innehåller flera delar, allt från det rent
              känslomässiga till det rent vetenskapliga och tekniska, och alla
              delarna går att fördjupa sig i så djupt att man nästan drunknar.
              Debatten om siffror, genetik och inavelsgrader tenderar ibland
              att rent överskugga det som frågan egentligen handlar om: de magnifika
              rovdjuren och de människor som på olika sätt har att hantera allt
              vad det innebär att ha dem nära sig i sin vardag. Det är just
              det som vi politiker borde fokusera på i första hand. Tyvärr är
              det dock inte alltid där som vårt fokus hamnar.
            </seg>
            <seg xml:id="i-747e8a78955f1eb9-0">
              I sju års tid har vi från Socialdemokraternas sida varit mycket
              tydliga med att vår dörr står öppen för att göra blocköverskridande
              överenskommelser om rovdjurspolitiken. Anledningen till det är
              att vi vill ha långsiktiga lösningar, med tydlighet, så att de
              som berörs av den förda politiken ska veta vilka spelregler som
              gäller på lång sikt. Som bekant har dock inte regeringen varit
              intresserad av detta. I stället har man kört ett eget race, som
              har resulterat i kortsiktiga utspel och lösningar och som inte
              lett till någonting mer än att vi har fått EU:s ogillande över
              vårt sätt att hantera vår politik, och då framför allt när det
              gäller vargen.
            </seg>
            <seg xml:id="i-43dd344dc45666fa-0">
              När Vargkommittén tillsattes såg jag det som positivt, och jag
              vet att många andra också gjorde det. De deltagande organisationerna
              i Vargkommittén sträckte sig så långt man bara kunde åt alla håll
              för att hitta långsiktigt hållbara lösningar i den mycket infekterade
              politikfrågan om varg. När man i kommittén lyckats komma överens
              väljer dock regeringen att till stora delar ignorera förslaget
              och har plockat ut några enstaka delar av det och lagt in i propositionen
              – detta trots att Vargkommittén var oerhört tydlig med att dess
              överenskommelse förutsatte att alla delar i förslaget fanns med.
            </seg>
            <seg xml:id="i-aca16ca16731a1e4-0">
              Detta är ett rätt märkligt agerande av regeringen. När det nu
              fanns en reell möjlighet till långsiktig lösning valde man att
              inte ta den chansen.
            </seg>
            <seg xml:id="i-70fd074912d379a0-0">
              Ett annat märkligt beteende av regeringen var att bjuda in oss
              socialdemokrater till förhandling om propositionen när själva
              beredandet av den redan var i gång i utskottet. Man har haft sju
              år på sig att föra dialog med oss, men man väntar alltså tills
              alla texter är skrivna, alla förslag är bearbetade i de olika
              partigrupperna och första beredningstillfället i utskottet redan
              har varit. Det har varit en hel del debatt efter att regeringen
              valde att lämna förhandlingen. Olika rykten florerar om vad som
              egentligen sades och vad vi socialdemokrater egentligen krävde
              som var så kontroversiellt att regeringen valde att bryta förhandlingarna
              utan att ens lägga fram ett slutbud.
            </seg>
            <seg xml:id="i-e39068917ced0e00-0">
              Därför tänkte jag reda ut lite grann om vad det var som hände.
              Den ingång i förhandlingen som vi bjöds in till var: Om ni är
              villiga att diskutera er motion och er modell om vem som ska fatta
              beslut om vad som är gynnsam bevarandestatus är vi beredda att
              diskutera siffror.
            </seg>
            <seg xml:id="i-b5f322314885d56d-0">
              Okej, sade vi. Vi är beredda att diskutera det. Vi har en helt
              annan modell än regeringen, men vi var faktiskt beredda att lämna
              den. Varför det? Jo, vi tycker det viktigaste är att vi får långsiktiga
              lösningar. Vi var beredda att gå med på att gynnsam bevarandestatus
              för rovdjuren ska beslutas politiskt genom att fastställa ett
              intervall som är ett flexibelt golv för vad som är gynnsam bevarandestatus.
              Intervallet avser alltså ett flexibelt golv – inte ett golv och
              ett tak, som man alltför ofta vill göra gällande i debatten. I
              regeringens modell är det sedan upp till Naturvårdsverket att
              fastställa det slutgiltiga referensvärdet inom det intervallet.
            </seg>
            <seg xml:id="i-7dc6f1914971e805-0">
              Våra krav var då följande: Naturvårdsverket skulle i samråd med
              Jordbruksverket fastställa det slutliga referensvärdet. Vi ville
              införa en permanent rovdjurskommitté.
            </seg>
            <seg xml:id="i-08f7b8a324e8000b-0">
              Intervallet gällande varg ville vi ändra från det föreslagna
              170–270 djur till ett intervall på 200–300 djur. Vi har ett kongressbeslut
              som är väl känt om att vi ska ha minst 200 vargar i Sverige.
            </seg>
            <seg xml:id="i-5f8cf8c7ec05cf44-0">
              Utöver detta ville vi ha förtydligande skrivningar om att vargstammens
              genetiska status ska följas upp kontinuerligt. Det är något som
              görs redan i dag men som man inte tydligt fastställer i propositionen
              att man ska fortsätta med. Vi ville också ha en förtydligande
              skrivning om att den totala rovdjurspopulationen i landet kan
              överstiga den totala summan av referensvärdena för gynnsam bevarandestatus.
              Så är det redan i dag, se till exempel på björnen, där populationen
              ligger betydligt över vad som är fastställt som gynnsam bevarandestatus.
              Det står också tydligt i propositionen att man numera ska se referensvärdena
              som miniminivåer och inte som tak. Vi ville dock ha en förtydligande
              skrivning eftersom det i debatten om den föreslagna rovdjurspolitiken
              har visat sig att många ändå uppfattar regeringens förslag som
              ett golv och ett tak för populationerna. En förtydligande text
              hade kunnat stävja den debatten.
            </seg>
            <seg xml:id="i-74f7fc530ad88ffc-0">
              Vi ville också att det någonstans i målbeskrivningen för den
              framtida rovdjurspolitiken skulle framgå att den också har en
              koppling till de svenska miljömålen. I det liggande förslaget
              hänvisas bara till EU:s regler. Vi tycker det gott kan framgå
              att det inte bara är för EU:s skull som vi vill ha långsiktig
              och hållbar rovdjurspolitik i Sverige.
            </seg>
            <seg xml:id="i-750be1271f77fa5f-0">
              Mot detta skulle vi alltså köpa resten av regeringens förslag.
            </seg>
            <seg xml:id="i-5f903a4e82a23322-0">
              När vi kallades till det sista förhandlingstillfället kändes
              det bra. Det kändes som om vi var överens. De sista förslagen
              som jag räknade upp hade vi inte ännu diskuterat, men det handlade
              ju om textförtydliganden, och det borde inte vara något problem.
              Våra förslag var också överlämnade dagen innan. När vi kommer
              in får vi dock beskedet att man här och nu avbryter förhandlingarna
              från den borgerliga sidan, eftersom de senaste förslagen vi lagt
              fram var orimliga. Vi får inget slutbud att ta ställning till.
              Det finns inget intresse av att fortsätta diskutera, utan förhandlingarna
              är över. Punkt.
            </seg>
            <seg xml:id="i-290d7720733de41c-0">
              I den efterföljande debatten har det låtit som om det var siffrorna
              för varg som fällde allt. Det var det ingen som nämnde för oss
              vid bordet. Om man, som man sade, var villig att diskutera siffror,
              kan man ju tycka att en förskjutning av intervallet med 30 djur
              i det flexibla golvet inte borde ha varit ett oöverstigligt krav.
              Som sagt lades det heller inte fram något annat förslag för oss
              att ta ställning till.
            </seg>
            <seg xml:id="i-95dca630196d1cf3-0">
              Hur ska man då tolka det som hände? Ja, frågar ni mig så kändes
              det som att det aldrig fanns en riktig intention att faktiskt
              göra upp. Måhända var det ett försök att undkomma den kritik man
              hade fått för att man inte hade försökt göra upp med oss. Vi tänjde
              och böjde våra politiska ställningstaganden och gick regeringen
              till mötes. Det gjorde vi för människornas skull, för rovdjurens
              skull och för att detta skulle bli långsiktigt hållbart, men det
              var man inte intresserad av.
            </seg>
            <seg xml:id="i-35bd2ea3d844dccc-0">
              I stället väljer man nu att köra igenom sitt ursprungsförslag
              med stöd av Sverigedemokraterna, i stället för att göra upp med
              Sveriges största parti. Det är en strategisk bedömning som man
              kan ifrågasätta, men vi kan konstatera att den är gjord någonstans.
            </seg>
            <seg xml:id="i-4f21da06009f7722-0">
              En stor fråga kvarstår dock, och jag vänder mig nu till de borgerliga
              företrädarna här i kammaren dag. Anledningen till att vi i vår
              motion har valt att gå fram med en annan modell, där Naturvårdsverket
              och Jordbruksverket tillsammans ska vara de som fastställer gynnsam
              bevarandestatus, är att vi är tveksamma till om EU-kommissionen
              kommer att godkänna de siffror och det underlag som regeringen
              nu vill fatta beslut om. Vi anser att det är stora skillnader
              mellan de siffror som Sverige rapporterade in till EU som gynnsam
              bevarandestatus i somras och dem som regeringen nu vill fastställa
              och att det vetenskapliga underlaget kanske inte kommer att godkännas.
              Det kan då, om kommissionen inte godkänner underlaget och den
              fastlagda politiken, komma att läggas en blöt filt över vargpolitiken
              igen. Det vore förödande.
            </seg>
            <seg xml:id="i-df44fbd23bbab1be-0">
              Vår plan är att återfå förtroendet från kommissionen genom att
              använda en annan modell, där gynnsam bevarandestatus fastställs
              med vetenskapligt underlag men där en utökad skyddsjakt kan bedrivas
              på vargstammen även om inte gynnsam bevarandestatus är uppnådd.
              Genom att återfå förtroendet, som jag i dag vill påstå är i botten,
              skulle vi själva få tillbaka makten över vargförvaltningen nu
              och i framtiden.
            </seg>
            <seg xml:id="i-4a09883141815478-0">
              Frågan är då följande: Om inte kommissionen köper regeringens
              siffror om gynnsam bevarandestatus på varg, och därmed sätter
              stopp för licensjakt i vinter, vad tänker regeringen göra då?
              Är man då villig att prova vår modell? Vår dörr står fortfarande
              öppen, även om vi fick en slängd i ansiktet. Eller är man, som
              en del rykten säger, beredd att köra vargförvaltningsfrågan till
              EU-domstolen för slutgiltigt avgörande? Det kanske bara är ett
              illvilligt rykte som går, som har dykt upp på många håll. I så
              fall har ni möjlighet att dementera det nu.
            </seg>
            <seg xml:id="i-5e40ea6727e18de7-0">
              Om det däremot är det man har tänkt sig kan jag säga att en sådan
              process kan ta många år i anspråk, minst ett, kanske uppemot fem.
              Det är svårt att säga. Vi vet inte om vi skulle vara betrodda
              att ha någon större skyddsjakt under den tiden. Överklagningarna
              lär hagla om det är en pågående process i EU-domstolen.
            </seg>
            <seg xml:id="i-b1004d3425bdbdc3-0">
              Vargstammen växer, som ni vet, väldigt fort från år till år.
              Ifall det ligger någon som helst sanning i de här ryktena visar
              regeringen mer tydligt än någonsin att det är den egna prestigen
              som är viktigare än de djur och människor som propositionen egentligen
              handlar om. Det ser jag som väldigt tragiskt.
            </seg>
            <seg xml:id="i-e7102a6fd00907ef-0">
              Fru talman! Tyvärr överskuggar debatten om varg debatten om de
              andra fyra stora rovdjuren, som propositionen också handlar om.
              Det finns mycket att säga om dem, men av tidsskäl får jag lov
              att hänvisa till vår motion och till våra reservationer. Vi vill
              ändå nämna att vi ställer oss väldigt kritiska till regeringens
              intentioner att behandla kungsörnen på samma sätt som de andra
              fyra stora rovdjuren. Här har man från regeringens sida gjort
              en svårbegriplig tankevurpa som jag hade hoppats att man skulle
              rätta till.
            </seg>
            <seg xml:id="i-2f0040e98df2129c-0">
              Avslutningsvis vill jag säga att jag självklart står bakom samtliga
              socialdemokratiska reservationer. Men för att vinna tillbaka lite
              av den tid som jag just nu har förslösat – jag ser att jag har
              pratat för länge – väljer jag att yrka bifall till reservation
              nr 2, som är vår motivreservation, reservation nr 7, som handlar
              om kungsörnen, och reservation nr 12, som handlar om vargföryngringar
              i renskötselområdet. Det är något som vi inte anser är förenligt
              med rennäringen. Det ger inte förutsättningar för näringen. Det
              är något som vi tycker är väldigt viktigt för framtiden.
            </seg>
          </u>
          <note type="speaker" xml:id="i-e6e11553892e1a0b-0">
            Anf. 148 HELENA LEANDER (MP):
          </note>
          <u who="helena_leander_75e865" xml:id="i-11311af75553a796-0">
            <seg xml:id="i-97c8c8f7b02adcc2-0">
              Fru talman! Det började bra. Den 23 augusti presenterade Vargkommittén
              sitt betänkande. Där hade man samlat representanter för fårnäring
              och rennäring samt jägare och naturvårdare, människor som ofta
              har ganska olika ingångar i vargfrågan. Man hade lyckats komma
              ut med en gemensam åsiktsförklaring. Där har man högt, lågt och
              blandat. Man ställer bland annat upp på att vetenskapliga fakta
              ska ligga bakom gynnsam bevarandestatus men också att skyddsjakt
              är viktigt och nödvändigt. Det är ett givande och tagande, helt
              enkelt.
            </seg>
            <seg xml:id="i-1225fa31c8a82cfb-0">
              Utifrån det här lade utredaren fram en rad förslag, bland annat
              att det är Naturvårdsverket som ska avgöra vad som är gynnsam
              bevarandestatus utifrån tillgängliga underlag och riktlinjer från
              riksdagen.
            </seg>
            <seg xml:id="i-39815fffc3f34d09-0">
              Den 12 september, alltså mindre än tre veckor senare, lade regeringen
              fram sin rovdjursproposition. Där lägger regeringen fram helt
              egna siffror för gynnsam bevarandestatus, som är väsentligt lägre
              än både vad Rovdjursutredningen har kommit fram till tidigare
              och vad Naturvårdsverket har rapporterat in till EU-kommissionen
              enligt art- och habitatdirektivet. Det är svårt att se det som
              något annat än en krigsförklaring mot det sköra samförstånd som
              börjat byggas upp i Vargkommittén.
            </seg>
            <seg xml:id="i-9386d671d36d89a2-0">
              Den här forceringen är möjligen begriplig om målet är att kunna
              leverera en licensjakt på varg till vintern till sina väljare.
              Annars är den obegriplig.
            </seg>
            <seg xml:id="i-ba183eb41f8ad2d4-0">
              Om konflikterna i rovdjurspolitiken ska kunna minska är inte
              rovdjurspropositionen till någon större hjälp. Alla som på allvar
              vill ha en hållbar rovdjurspolitik, som namnet antyder, borde
              rösta nej. Det kommer jag att göra. Därför yrkar jag bifall till
              reservation nr 1.
            </seg>
            <seg xml:id="i-a3928982dbd3f864-0">
              Men någon rovdjurspolitik ska vi såklart ha. Vad ska vi då göra
              i stället? Till att börja med måste vi nog vara ödmjuka när det
              gäller att rovdjursfrågorna rymmer en rad målkonflikter. Rovdjur
              dödar andra djur – det ligger liksom i sakens natur – och beroende
              på vilka de andra djuren är kan det vara mer eller mindre konfliktfyllt.
              Samtidigt har de stora rovdjuren just genom sin roll i toppen
              av näringskedjan en mycket viktig roll för den biologiska mångfalden.
              De har dessutom en mer indirekt roll för den biologiska mångfalden.
              Om vi förväntar oss att andra länder ska bevara sina hotade arter
              kan de rimligtvis förvänta sig detsamma av oss. Och omvänt: Om
              vi inte ens klarar av att bevara våra rovdjursstammar långsiktigt
              blir det svårt för oss att med trovärdighet hävda att andra länder
              borde göra mer för miljön.
            </seg>
            <seg xml:id="i-276c4aa9e7420138-0">
              Vad innebär det då att långsiktigt bevara våra rovdjursstammar?
              Det är faktiskt inte en politisk fråga utan en vetenskaplig fråga,
              oavsett om det gäller rovdjuren eller någon annan av alla de arter
              som är mer eller mindre hotade. Naturvårdsverket rapporterar regelbundet
              in värden för så kallad gynnsam bevarandestatus för alla de hundratals
              arter som omfattas av EU:s art- och habitatdirektiv. Där använder
              man sig av vedertagna, vetenskapliga kriterier för arters långsiktiga
              livskraft. Så sent som i somras rapporterade man in sådana värden
              för järv, lo och björn, enligt de här kriterierna, men däremot
              inte för varg.
            </seg>
            <seg xml:id="i-7e1b3eb3186b33f6-0">
              I propositionen väljer regeringen att lägga fram helt egna värden
              för rovdjuren som är betydligt lägre än de värden som Naturvårdsverket
              har rapport in för Sveriges räkning till EU. De är för övrigt
              lägre än en rad andra värden, till exempel dem från Rovdjursutredningen
              och Rovdjursutredningens internationella forskarpanel.
            </seg>
            <seg xml:id="i-507c29ca1a06b935-0">
              De här värdena har regeringen höftat till på egen hand utifrån
              ett skräddarsytt forskarunderlag som inte utgår från långsiktig
              livskraft och som inte beaktar genetiska aspekter. Det sistnämnda
              blir särskilt absurt med tanke på den starka inaveln i den svenska
              vargpopulationen.
            </seg>
            <seg xml:id="i-9de93fd0c0709cab-0">
              Som politiker måste vi kunna hantera motstående intressen. Det
              som krävs för långsiktigt livskraftiga rovdjurspopulationer kanske
              inte nödvändigtvis sammanfaller med intressena hos alla fårägare,
              renägare eller jägare. Däremot ska vi akta oss väldigt noga för
              att gå in och manipulera vetenskapen för att sopa målkonflikterna
              under mattan. Vi ska inte från politiskt håll frisera värden för
              att de ska passa våra syften.
            </seg>
            <seg xml:id="i-3f8fb5cb3792ef28-0">
              Regeringens klåparaktiga hantering av kungsörnen visar hur tokigt
              det blir när politiker som kanske inte ens har kläm på den grundläggande
              terminologin på området går in och sätter mål som man sedan får
              gå ut och dementera eller omtolka.
            </seg>
            <seg xml:id="i-77364a4b9315d4f4-0">
              Precis som för de andra arterna borde därför det som är gynnsam
              bevarandestatus avgöras av Naturvårdsverket. Då kan vi politiker
              ägna oss åt det som vi förhoppningsvis är bättre på, nämligen
              politik. För det är inte så att det saknas politik i det här.
              Det är en politisk fråga hur vi ska hantera rovdjuren på vägen
              till gynnsam bevarandestatus och när de väl har uppnått det. Hur
              kan vi förebygga de konflikter som trots allt kan uppstå?
            </seg>
            <seg xml:id="i-5f09e87dc6850fb6-0">
              I Miljöpartiets budgetförslag anslår vi mer pengar till förebyggande
              åtgärder och till ersättningar för dem som drabbas av rovdjursangrepp
              för att minska konflikterna med framför allt fårnäringen men också
              viss annan djurhållning. Stängsling är normalt mycket effektivt,
              men det krävs faktiskt pengar för uppsättning och underhåll och
              vad det nu kan vara. För rennäring däremot är stängsling av naturliga
              skäl inte ett alternativ. Det gör det svårt att förebygga konflikter
              med rovdjuren där. Det är särskilt problematiskt vad gäller vargen,
              för den svenska vargpopulationen är koncentrerad till Mellansverige.
              Och på grund av den stora inaveln skulle man innerligt väl behöva
              genetiskt inflöde av finskryska vargar. Då behöver de någonstans
              kunna ta sig igenom renskötselområdet, som utgör, typ, halva Sverige.
              Då måste vi nog vara beredda att acceptera en viss vargförekomst
              även i renskötselområdet, även om den i huvudsak begränsas till
              de områden där vargen gör minst skada.
            </seg>
            <seg xml:id="i-73a373a05df9b36a-0">
              För en rennäring som redan pressas hårt från olika håll – det
              är allt från gruvor till infrastruktur som skär av vandringsvägar
              – är det här förstås ett bekymmer. Jag önskar verkligen att jag
              hade en enkel lösning som förenar en livskraftig rennäring med
              livskraftiga rovdjurspopulationer. Ett litet positivt steg tas
              på vägen genom förslaget att man inte längre ska räkna av den
              ersättning man får för förebyggande åtgärder från ersättningen
              man får för rovdjursförekomst i renskötselområdet. Men jag tror
              att vi behöver göra mer.
            </seg>
            <seg xml:id="i-263c91c5c61ddeaf-0">
              Här föreslår Vargkommittén och Rovdjursutredningen på olika sätt
              att man ska skapa någon form av långsiktigt samarbete mellan forskare,
              renägare och berörda myndigheter där man kan utveckla och utvärdera
              den kunskap som finns och kan tas fram om förebyggande åtgärder
              för rennäringen. Man föreslår också att man ska ta fram en handlingsplan
              för en naturlig invandring av varg.
            </seg>
            <seg xml:id="i-55a87611455e2046-0">
              När ett rovdjur orsakar skada som inte kunnat undvikas på annat
              sätt kan det bli aktuellt med skyddsjakt. Särskilt för genetiskt
              värdefulla individer måste det ställas höga krav på att andra
              alternativ uttömts innan skyddsjakt beviljas. Men i takt med att
              en population närmar sig gynnsam bevarandestatus kan också skyddsjakten
              förenklas. För arter som uppnått gynnsam bevarandestatus kan också
              licensjakt vara ett alternativ för att balansera populationen
              runt en målnivå. Miljöpartiet kan däremot inte acceptera licensjakt
              på arter som inte har uppnått gynnsam bevarandestatus.
            </seg>
            <seg xml:id="i-357a0ab9bd8d499f-0">
              Om målet är att minska skadorna är licensjakt ett trubbigt verktyg.
              Vid skyddsjakt tar man bort enskilda problemindivider, medan licensjakt
              riskerar att skapa problemindivider. Erfarenheter hittills tyder
              på att valpar vars föräldrar skjutits och som därför inte lärts
              upp i hur man jagar tenderar att i större utsträckning söka sin
              föda bland bebyggelse. Det var väl ändå inte det som skulle uppnås
              – mer närgångna vargar?
            </seg>
            <seg xml:id="i-df508ace89e384d9-0">
              Men målet med den här propositionen tycks inte vara att i första
              hand begränsa skadorna utan snarare tillfredsställa en högljudd
              opinion man själv varit med om att piska upp. I övrigt har jag
              svårt att se vad man vill uppnå med propositionen. På den punkten
              lyckas man kanske att tillfredsställa opinionen, även om vissa
              är nöjda. Annars är propositionen ett misslyckande för svensk
              rovdjurspolitik.
            </seg>
            <seg xml:id="i-fc06b2ed5a2c7b4f-0">
              Jag föreslår därför att vi tillsammans röstar ned propositionen
              vid nästa votering. Sedan samlar vi in de olika exemplaren och
              lägger dem i korgarna för pappersåtervinning utanför dörren till
              kammaren. Därefter tar vi nya tag och tar fram en ny rovdjursproposition.
              Vi kan gärna behålla namnet, En hållbar rovdjurspolitik , men
              låt oss då också fylla propositionen med ett innehåll som lever
              upp till namnet.
            </seg>
          </u>
          <note type="speaker" xml:id="i-b61097979f088c74-0">
            Anf. 149 JENS HOLM (V):
          </note>
          <u who="jens_holm_9bd66a" xml:id="i-4c284743908df232-2">
            <seg xml:id="i-6f7414c162454215-0">
              Fru talman! Jag vill börja med att meddela att jag självklart
              står bakom alla reservationer som Vänsterpartiet har lagt fram
              i ärendet, men för tids vinnande yrkar jag bifall till reservation
              1 och reservation 16.
            </seg>
            <seg xml:id="i-314f56042e38ff53-0">
              Reservation 1 är ett avslagsyrkande på propositionen. Jag vill
              instämma med föregående talare i att vi borde kasta propositionen
              i pappersåtervinningen, göra ett omtag och komma tillbaka med
              en verkligt hållbar rovdjurspolitik.
            </seg>
            <seg xml:id="i-db2972253f16b5b2-0">
              Våra fem rovdjur, björn, varg, lodjur, järv och kungsörn, fyller
              en mycket viktig uppgift för den biologiska mångfalden i Sverige.
              Våra rovdjur utgör också en självklar del av Sveriges fantastiska
              och ofta mångfasetterade natur. Turister reser från hela världen
              för att uppleva den svenska naturen och våra rovdjur i det fria.
            </seg>
            <seg xml:id="i-003fd29beab405e7-0">
              Enligt flera opinionsundersökningar vill en mycket klar majoritet
              av det svenska folket ha rovdjur och livskraftiga rovdjursstammar.
              Men ibland kan rovdjur också ställa till det, inte minst för dem
              som bedriver ekonomisk verksamhet i form av tamhushållning av
              djur i rovdjursfrekventa områden. Det är därför viktigt med livskraftiga
              rovdjursstammar, men det är också viktigt att vi tar stor hänsyn
              till dem som lever och bedriver verksamheter i områden med rovdjur.
            </seg>
            <seg xml:id="i-402f26dbb28babe3-0">
              Därför måste beslut som handlar om naturvård och rovdjursstammar
              fattas långsiktigt, vara genomtänkta och vila på vetenskaplig
              grund. Det här är för viktigt för att styras av kortsiktighet
              och genom påverkan av enstaka högljudda opinioner. Vänsterpartiet
              vill därför ha en bred överenskommelse om rovdjurspolitiken i
              Sverige, gärna i nära dialog med alla berörda aktörer – rovdjursorganisationer,
              jägare, ursprungsbefolkning, djurskydd och så vidare.
            </seg>
            <seg xml:id="i-f27e57c009caff44-0">
              Tyvärr är det förslag vi debatterar i afton inte ett sådant förslag.
              Aldrig någonsin under gången med propositionen har något av regeringspartierna
              sträckt ut handen till Vänsterpartiet och velat samtala om en
              hållbar rovdjurspolitik. Det är synd.
            </seg>
            <seg xml:id="i-9f4a5f239f17977f-0">
              För ett par månader sedan fanns däremot ett förslag som hade
              den fulla potentialen. Den statligt tillsatta utredningen Vargkommittén
              hade arbetat seriöst sedan 2011 och lade i augusti fram sitt betänkande
              som inte bara rörde vargar utan rovdjurspolitiken i bredare drag.
              Det fanns flera saker i Vargkommitténs förslag som Vänsterpartiet
              inte instämde i fullt ut – jag vill vara den första att säga det
              – men vi gillade det breda anslaget. Vi gillade att det fanns
              en uppslutning alltifrån naturvårdsorganisationerna till jägarna.
              Vargkommittén föreslog bland annat en ökning av ersättningarna
              för skador orsakade av rovdjur, fler skadeförebyggande åtgärder,
              en begränsning av den illegala jakten, en genetisk förstärkning
              av vargstammen, en förenklad skyddsjakt och möjligheter till jakt
              när gynnsam bevarandestatus är uppnådd. Sist men inte minst ska
              det handla om vetenskapligt grundade nivåer fastslagna av Naturvårdsverket
              som ska gälla för gynnsam bevarandestatus av våra rovdjur. Dessa
              beslut kan inte fattas med ett enkelt klubbslag i kammaren.
            </seg>
            <seg xml:id="i-28f50765cb5f3e23-0">
              Vad har regeringen gjort av det gedigna arbetet? Tyvärr en total
              negligering. I stället för en bred och långsiktig lösning som
              vilar på vetenskaplig grund lägger den borgerliga regeringen,
              påhejad av Sverigedemokraterna, fram ett förslag som ärligt talat
              innehåller hemsnickrade mål för hur stora populationerna av våra
              rovdjur får vara. Ja, jag säger hemsnickrade mål eftersom jag
              menar just det.
            </seg>
            <seg xml:id="i-18cfe33b8fbac110-0">
              Låt oss ta en titt på några av siffrorna som läggs fram i lagförslaget
              och som kan styra svensk rovdjurspolitik för många år framöver.
              Vi kan börja med vargen. Här anser regeringen att det räcker med
              170–270 vargindivider för att vargen ska vara livskraftig. Det
              kan jämföras med regeringens egen rovdjursutredning som landade
              på minst 450 individer, eller Rovdjursutredningens vetenskapliga
              och internationella forskarpanel som sade 700 individer, eller
              Artdatabanken på Lantbruksuniversitetet som hamnar i ett spann
              från 1 000 till drygt 2 000 vargindivider. Mot det här ställer
              regeringen 170–270 vargar.
            </seg>
            <seg xml:id="i-e222793fb4792737-0">
              Varför går regeringen emot sin egen utredning? Varför landar
              man på de extremt låga talen? Kan det vara så att talen ligger
              långt under dagens uppskattade vargpopulation på låt säga 350
              vargar? Med det här förslaget kan regeringen i framtiden lova
              licensjakt på varg. Det är precis vad det handlar om.
            </seg>
            <seg xml:id="i-0fe4dbe54066b1cb-0">
              Vi kan ta några andra siffror, till exempel lodjuren. På endast
              två sidor i propositionen argumenterar regeringen för att populationen
              av lodjur ska ligga på mellan 700 och 1 000 individer. Enligt
              regeringen är det den nivå som Sverige låg på 1995 när vi blev
              EU-medlemmar. Enligt EU:s art- och habitatdirektiv får vi inte
              ha en lägre population av rovdjur än vad vi hade då vi blev EU-medlemmar
              – alltså 700, enligt regeringen.
            </seg>
            <seg xml:id="i-cb5e7984fe645a0a-0">
              Regeringen säger sig luta sig mot siffror från Artdatabanken.
              Men Artdatabanken klargjorde redan i våras att de siffrorna var
              felaktiga. Det vet Lena Ek, ansvarig minister, och hela regeringen
              mycket väl om. Ändå lägger man fram siffrorna.
            </seg>
            <seg xml:id="i-d5b158490e6862b4-0">
              Vi kan lämna skuldfrågan därhän – vem som har det största ansvaret,
              Artdatabanken eller regeringen. Jag tycker att det är viktigt
              att komma ihåg att den expertis, det vill säga Artdatabanken,
              som regeringen lutar sig mot menar att Sverige 1995 hade inte
              700 utan 1 700 lodjur. Den absoluta miniminivån borde väl vara
              1 700 lodjur i stället, enligt EU-reglerna. Regeringen vet förstås
              allt detta, men ändå väljer man att snickra ihop en egen siffra
              på 700–1 000 lodjur. Det är inte seriöst.
            </seg>
            <seg xml:id="i-c66cd0e33d473f02-0">
              Jag skulle också vilja nämna kungsörnen i sammanhanget. På ett
              ännu kortare utrymme, nämligen en och en halv sida, i propositionen
              argumenterar regeringen för att referensvärdet på kungsörn ska
              ligga på 150 häckande par. I regeringens proposition skriver man
              att den svenska kungsörnsstammen kan uppskattas till 600–750 häckande
              par. Jag hittar ingen referens till det påståendet.
            </seg>
            <seg xml:id="i-a9c14dd402baf8e3-0">
              När man talar med Kungsörn Sverige, som jag tror är de som har
              bäst koll på sådan här statistik, uppger de att det 2012 fanns
              157 häckande par i Sverige, och 2013, alltså i år, finns det hittills
              125 lyckade häckningar i Sverige. Det är ganska stor skillnad
              mot regeringens påståenden i den här propositionen.
            </seg>
            <seg xml:id="i-c90ae0c587f0f4ab-0">
              Jag skulle också kunna prata om siffrorna för de två återstående
              rovdjuren björn och järv, men jag avstår av tidsskäl. Men den
              röda tråden i regeringens förslag är att siffrorna för att uppnå
              gynnsam bevarandestatus är osäkra, ovetenskapliga och ligger under
              siffrorna i den statliga rovdjursutredningen.
            </seg>
            <seg xml:id="i-282c9a83cacf26f9-0">
              Varför föreslår då regeringen de här låga och osäkra nivåerna
              för hur många rovdjur som vi ska ha i Sverige i framtiden? Jo,
              regeringen vill förstås öppna för jakt på rovdjuren i större eller
              mindre skala.
            </seg>
            <seg xml:id="i-0e5ef2be31970342-0">
              Jag vet att det har varit många siffror i mitt anförande, men
              jag tar upp de här siffrorna för att peka på det vanskliga med
              att vi i riksdagen här och nu, en mörk kväll i december, ska fatta
              beslut om det som kommer att påverka existensen och livsbetingelserna
              under lång tid framöver för våra björnar, lodjur, järvar, vargar
              och kungsörnar.
            </seg>
            <seg xml:id="i-9d3db8952eeeaf92-0">
              Jag vill säga till Moderaterna, Folkpartiet, Centerpartiet, Kristdemokraterna
              och Sverigedemokraterna att det här inte är seriöst. I stället
              för ett brett samarbete väljer de borgerliga, uppbackade av Sverigedemokraterna,
              att polarisera. I stället för att ta ett långsiktigt ansvar försöker
              man vinna kortsiktiga poänger och lovar jakt och färre rovdjur.
              Man för svensk rovdjurspolitik flera decennier tillbaka i tiden.
            </seg>
            <seg xml:id="i-86fc1709735e71b8-0">
              Till er borgerliga partier och Sverigedemokraterna vill jag säga
              att jag tror att svenska folket ser igenom den här bluffen. Jag
              tror att den absoluta merparten vill att vi i Sveriges riksdag
              ska ta ansvar för den här frågan och att vi både ska värna livskraftiga
              bestånd av våra rovdjur och samtidigt ta ansvar för dem som bedriver
              verksamheter på landsbygden. Vi hade en sådan öppning i Vargkommittén.
              Låt oss ta fasta på den i stället.
            </seg>
          </u>
          <note type="speaker" xml:id="i-9401954b5cc9c77e-0">
            Anf. 150 BENGT-ANDERS JOHANSSON (M):
          </note>
          <u who="bengt-anders_johansson_48c997" xml:id="i-a969e98c11e77708-0">
            <seg xml:id="i-0a6c373a94f2c2b0-0">
              Fru talman! Vi har nu hört tre partier i oppositionen beskriva
              sina förslag till rovdjurspolitik. En mer splittrad politik får
              man leta efter. De rödgröna saknar fullständigt förutsättningar
              för att kunna forma en gemensam linje. Det enda som binder samman
              dem är att de vill ha fler vargar och att de inte vill ta politiskt
              ansvar.
            </seg>
            <seg xml:id="i-0192b7fa2ad1edb5-0">
              Vi i allianspartierna har sett och tagit till oss den oro och
              den förtvivlan som många tamdjursägare och landsbygdsbor upplevt
              och upplever. Vi har bland annat tidigare ändrat 28 §, vilket
              innebär att man nu som tamdjursägare kan skydda sina tamdjur på
              ett bättre sätt. Vi har gjort det till en möjlighet för tamdjursägare,
              vilket den tidigare socialdemokratiska regeringen vägrade att
              göra.
            </seg>
            <seg xml:id="i-44709b2de51106af-0">
              Det samlade rovdjurstrycket i Mellansverige är förmodligen det
              högsta i världen. Samtidigt är vi angelägna om att den biologiska
              mångfalden inte urholkas utan tvärtom säkerställs. Äntligen kan
              ett samlat förslag till en rovdjurspolitik värd namnet läggas
              på riksdagens bord. Den bygger på en robust grund för att kunna
              förvalta våra värdefulla rovdjursstammar men har också en ekosystemansats
              där människan har en självskriven roll och där tamdjur och mänskliga
              aktiviteter ges utrymme att leva i balans med rovdjuren.
            </seg>
            <seg xml:id="i-66e7cbfeaf5722fe-0">
              Många belackare påstår att vi inte har uppnått de krav som bland
              annat EU ställer. Låt mig därför läsa upp grunderna i förslaget.
              Det är ingen som har nämnt dem. Regeringens målbeskrivning är
              följande: Det övergripande och långsiktiga målet för rovdjurspolitiken
              är att varg, björn, järv, lodjur och kungsörn i Sverige ska uppnå
              och behålla gynnsam bevarandestatus enligt art- och habitatdirektivet
              samtidigt som tamdjurshållningen inte påtagligt försvåras och
              socioekonomiska hänsyn tas.
            </seg>
            <seg xml:id="i-d0263fca983b1fb2-0">
              Dessutom finns det ett program från EU med krav i åtta punkter.
              Punkterna är följande. Den första handlar om populationsstorleken
              som ska vara stabil eller ökande. Den andra punkten är att utbredningsområdena
              ska vara stabila eller ökande. Den tredje punkten handlar om att
              livsmiljöns mängd och kvalitet ska vara tillräcklig. Den fjärde
              punkten säger att populationernas storlek ska vara lika stor eller
              större än den 1 januari 1995 när vi blev medlemmar. Den femte
              punkten säger att gynnsam bevarandestatus ska vara nådd. Den sjätte
              punkten innebär att arten ska förekomma i hela utbredningsområdet.
              Den sjunde punkten säger att det ska finnas förbindelser mellan
              populationer. Den åttonde, avslutningsvis, handlar om att ett
              robust övervakningsprogram ska finnas.
            </seg>
            <seg xml:id="i-006dd34f146c4079-0">
              På samtliga åtta punkter uppfyller Sverige nu kraven rakt av.
              Den som säger någonting annat har inte läst på.
            </seg>
            <seg xml:id="i-a77fa3dac4e19142-0">
              Alliansen sätter nu tydligt ned foten och säger att gynnsam bevarandestatus
              är uppnådd. Det måste vara politiken som avgör detta i enlighet
              med förslag från två utredningar som har gjorts när det gäller
              rovdjuren.
            </seg>
            <seg xml:id="i-5ca64ebf21684937-0">
              Politiskt ansvar är en självklar uppgift i konfliktfyllda frågor,
              inte bara här utan också i samhället i övrigt. Ett gediget underlag
              finns nu som vilar på vetenskaplig grund i kombination med den
              politiska avvägning som ett högre antal djur kräver för att vi
              ska kunna ha långsiktigt friska och starka rovdjursstammar.
            </seg>
            <seg xml:id="i-d7af9f4db82ca493-0">
              Låt mig trötta er med att beskriva hur vargintervallet har kommit
              till. Gränsen enligt sårbarhetsanalysen, alltså det absolut lägsta
              antalet som man kan ha enligt vetenskapen, är 100 djur i den samlade
              populationen som Sverige och Norge har. Om vi räknar bort den
              norska delen faller 70 vargar på Sverige. Sedan säger EU att vi
              ska ha väsentligt fler. Då hamnar vi i situationen att vi måste
              göra en bedömning av vad som är väsentligt fler. Alliansen lägger
              då på ytterligare 100 djur, alltså mer än dubbelt så många, och
              då landar vi på den lägre siffran i intervallet, alltså 170. Som
              om det inte vore nog tar vi en ytterligare säkerhetsmarginal genom
              att lägga på 100, och då landar vi på 270. Därav intervallet där
              den lägsta nivån ska ligga, nämligen mellan 170 och 270. Svårare
              än så är det inte. Den som inte vill förstå det har naturligtvis
              problem.
            </seg>
            <seg xml:id="i-b9f88feab9603e26-0">
              Andra delar som vi plockar fram i propositionen är att vi vill
              ta fram underlag för att visa hur rovdjursangrepp, även de indirekta,
              för dem talas det aldrig om i den offentliga debatten, påverkar
              landsbygdsföretagens hela ekonomi. Det finns ett fall från verkligheten
              i materialet, och det handlar om en fäbodfamilj med nötkreatur.
              De hade en faktisk skada på grund av att ett djur, en kalv, dödades.
              Denna skada värderades till ca 5 000 kronor. Ersättningen de fick
              för kostnaderna för att samla ihop en sprängd nötkreatursflock
              i skogen landade på 167 000 kronor.
            </seg>
            <seg xml:id="i-c4b0610f38cab169-0">
              Det kan många tycka är mycket. Men då ska ni få höra den faktiska
              verkligheten. Den nötbesättningen kunde man inte använda, för
              korna kastade kalvar och blev inte dräktiga. Man fick slakta hela
              besättningen och köpa en ny. Det kostade familjen 542 000 kronor.
              Denna verklighet måste vi också se samtidigt som vi diskuterar
              rovdjuren.
            </seg>
            <seg xml:id="i-977abe223f912b29-0">
              I propositionen tar vi också fasta på att vilja utveckla bidragen
              till förebyggande åtgärder. Vi kommer även att ta ytterligare
              steg för att regionalisera rovdjursförvaltningen, vilket innebär
              att vi flyttar besluten närmare de människor som berörs.
            </seg>
            <seg xml:id="i-99b20fbb38fc9822-0">
              Naturvårdsverket bör också revidera förvaltningsplanerna för
              våra rovdjur. Om jag inte har förstått fel är man redan i gång
              och planerar för detta.
            </seg>
            <seg xml:id="i-0ab6930da64b47ef-0">
              Vi uttalar också i propositionen att en sameby inte ska behöva
              ha en skada på mer än 10 procent av det faktiska renantalet. Toleransnivån
              ska ligga där.
            </seg>
            <seg xml:id="i-40aa8350e2ccc512-0">
              Vi uttalar också att vi måste ha en ökad politisk samverkan mellan
              Sverige, Norge, Finland och Ryssland eftersom vi i mångt och mycket
              delar rovdjur och har utbyte mellan populationerna.
            </seg>
            <seg xml:id="i-0ae092777a5087ff-0">
              Alliansen har under en längre tid tagit rovdjurssituationen på
              allvar genom att ta fram ett konsekvent och heltäckande underlag.
            </seg>
            <seg xml:id="i-45be8b2cfba314dc-0">
              I den svenska vargstammens utveckling pekade allt åt rätt håll.
              Genetiken blev bättre, utbredningen ökade, antalet ökade, accepten
              ökade och tjuvjakten minskade. Detta förhållande rådde när tre
              miljöorganisationer trots denna positiva utveckling valde att
              anmäla vårt land till EU-kommissionen. Då valde man att förstöra
              en framgångsrik förvaltning av vargen som har en 19-procentig
              årlig tillväxt.
            </seg>
            <seg xml:id="i-355f83196bf87fb2-0">
              Låt mig göra en jämförelse med den svenska björnstammens utveckling.
              Det är ett utmärkt exempel på hur bra den svenska viltförvaltningen
              fungerar. Utan inblandning av vare sig miljöorganisationer eller
              EU har vi nu över 3 000 björnar. Det är en lyckosam utveckling.
            </seg>
            <seg xml:id="i-6b99d9666768b044-0">
              Den svenska viltförvaltningen håller världsklass, och just därför
              har vi också en viltrikedom med stor variation. Det ska vi vara
              stolta över.
            </seg>
            <seg xml:id="i-874f4611708babd5-0">
              Nu finns det en grund för Naturvårdsverket att besluta om en
              beståndsreducerande jakt i vinter, som jag utgår från kommer att
              genomföras i de områden där rovdjurskoncentrationen är som störst.
            </seg>
            <seg xml:id="i-1bfdc060ddd1040c-0">
              Jag får en känsla av att oppositionen har ansträngt sig för att
              inte stödja Alliansens förslag. Det spretar. Två partier yrkar
              helt avslag, och ett tredje lägger in ett antal reservationer
              för att markera avstånd. Det sistnämnda gäller framför allt Socialdemokraterna.
            </seg>
            <seg xml:id="i-0215fef31722be49-0">
              Jämför deras reservationer med betänkandet. De gör allt för att
              distansera sig. När det gäller exempelvis kungsörnen har vi i
              betänkandet på punkt efter punkt beskrivit exakt detsamma som
              Socialdemokraterna. Ändå väljer de att reservera sig. Det är rent
              okynne. Varför måste ni gå emot med ett antal reservationer utan
              reellt innehåll? Den frågan tycker jag att ni ska besvara.
            </seg>
            <seg xml:id="i-531f9f90a52894e5-0">
              De rödgrönas politik med Socialdemokraterna i spetsen är ett
              hot mot landsbygden. Man lämnar människor i sticket utan förståelse
              för det trauma som många tvingas uppleva när man utsätts för rovdjursattacker.
              Som jag sade tidigare gäller det inte bara de direkta skadorna
              utan även de indirekta och de inskränkningar som många tvingas
              leva med.
            </seg>
            <seg xml:id="i-84747f4dc4cdec18-0">
              Mina frågor till oppositionen är: Har ni verkligen läst betänkandet
              eftersom ni lägger den typen av reservationer? Hur många fler
              vargar anser de olika partierna i oppositionen att vi ska ha?
              Varför vill ni inte ta politiskt ansvar utan gömmer er bakom tjänstemän?
              Ni har ju sett på sistone hur det går.
            </seg>
            <seg xml:id="i-31a13dc5670c564a-0">
              Fru talman! Låt mig bemöta de påståenden som Helén Pettersson
              gjorde i sitt anförande om den förhandling som hon refererade
              till.
            </seg>
            <seg xml:id="i-3746ff50fffe90ae-0">
              Sanningen är att jag kontaktade Socialdemokraterna vid två tillfällen.
              Först var det i samband med att propositionen var färdig men inte
              tagen av regeringen. Socialdemokraterna hade inte tid de tider
              vi föreslog, vilket jag beklagar, för det fanns en möjlighet.
            </seg>
            <seg xml:id="i-d2bc8f8b3b4dad07-0">
              Andra gången var när vi i utskottet hade haft de uppvaktningar
              som vi var överens om att vi skulle ha och hade fått alla fakta
              på bordet. Det är helt riktigt som Helén Pettersson återger att
              vi då träffades vid två tillfällen. När vi sågs den andra gången
              hade vi ett diskussionsunderlag som vi skulle förankra på respektive
              håll för att se om det var bra eller inte.
            </seg>
            <seg xml:id="i-dd175f2e6aa6690b-0">
              När förankringsprocessen var i sitt slutskede slängde man på
              kvällen innan detta skulle vara färdigt in ytterligare tre förslag
              via mejl. Det upplevdes inte som seriöst av oss, och vi ansåg
              att det inte var vettigt att fortsätta en förhandling när vi gjorde
              den samlade politiska bilden. Därför sade vi nej.
            </seg>
            <seg xml:id="i-5260b21db6b33dd6-0">
              Vänsterpartiet för i svepande ordalag fram att vi går ifrån Naturvårdsverkets
              förslag och deras siffror. Det är lite förvånande att Jens Holm
              inte har uppfattat att Naturvårdsverkets underlag har varit felaktigt.
              De har själva erkänt att den forskare de har anlitat har använt
              felaktiga uppgifter.
            </seg>
            <seg xml:id="i-26abbc8922aa6d6e-0">
              Det är beklagligt om det har gått Jens Holm förbi, men det har
              stått tydligt och framgick inte minst av den uppvaktning vi hade
              i utskottet där Jens Holm var med. Antingen vill han förtränga
              verkligheten eller föra folk bakom ljuset. Jag vet inte vilket
              som är värst.
            </seg>
            <seg xml:id="i-e9324445fcee508d-0">
              När det gäller Artdatabankens uppgifter om hur många lodjur vi
              hade i januari 1995 har de under 18 år angett att det var 700
              stycken. Nu har man kommit på att det kanske inte var 700 utan
              en annan siffra, och över tiden har den siffran varierat. Det
              har varit 1 300 och 1 700.
            </seg>
            <seg xml:id="i-69b7ecece39ac5ad-0">
              Tycker Jens Holm att det inger förtroende?
            </seg>
            <seg xml:id="i-f602a95c680e3b33-0">
              Naturvårdsverket har dessutom använt dessa siffror hela tiden
              och även Rovdjursutredningen.
            </seg>
            <seg xml:id="i-6526725abc468289-0">
              Nej, regeringen har större krav på kvalitet i underlaget än att
              man 18 år senare kommer fram till något helt annat.
            </seg>
            <seg xml:id="i-b2cccba8438d6dda-0">
              När det gäller kungsörnen undrar jag igen om Jens Holm har läst
              betänkandet. Jag är tveksam till det, för annars skulle han inte
              yrka på de reservationer som han gör.
            </seg>
            <seg xml:id="i-e95d76a9700fd0e3-0">
              Fru talman! Jag är ledsen att jag dragit över tiden, men det
              fanns inte utrymme att få med allt på den anmälda tiden. Jag yrkar
              bifall till utskottets förslag i betänkandet.
            </seg>
          </u>
          <note type="speaker" xml:id="i-0f491f520e9edbee-0">
            Anf. 151 HELENA LEANDER (MP) replik:
          </note>
          <u who="helena_leander_75e865" xml:id="i-11311af75553a796-1">
            <seg xml:id="i-616022a3a53df570-0">
              Fru talman! Jag önskar att jag fick överskrida talartiden lika
              mycket i min replik för att bemöta allt.
            </seg>
            <seg xml:id="i-090dae526a9d9960-0">
              På fråga A svarar jag: Ja, jag har läst propositionen. Det var
              ingen rolig läsning. På fråga B svarar jag: Jag tycker inte att
              det är politikernas sak att säga hur många vargar vi ska ha eftersom
              vi på fråga C vill gömma oss bakom Naturvårdsverket – eller hur
              det nu var.
            </seg>
            <seg xml:id="i-ed2b15d13d127f0e-0">
              Min motfråga blir: Om det är att inte ta ansvar att vi från riksdagen
              inte ska sätta de gynnsamma bevarandestatusarna för de olika arterna,
              vilka andra arter av de hundratals arter som Naturvårdsverket
              rapporterar in under art- och habitatdirektivet ska vi besluta
              om i riksdagen? Ska de också upp här, eller är det okej att vara
              lite ansvarslös och gömma sig bakom Naturvårdsverket på den punkten?
            </seg>
            <seg xml:id="i-440b5aab63ff5eae-0">
              När det gäller hur regeringens värden har tagits fram fick vi
              nu en målande beskrivning av hur det gick till för vargen. Jag
              tycker att det är bra att vi fick detta klargjort för den som
              till äventyrs inte har läst propositionen och som sitter och lyssnar
              hemma eller var man nu är.
            </seg>
            <seg xml:id="i-7c1cd75e8a3eebca-0">
              Det har alltså gått ett uppdrag till forskare att titta på kortsiktig
              utdöenderisk, alltså 10 procents risk att dö ut på 100 år. Det
              är inte långsiktig livskraft.
            </seg>
            <seg xml:id="i-dd24ce4009f0caca-0">
              Forskarna är väldigt noga med att understryka att det var ett
              tydligt uppdrag att de inte skulle titta på genetiken. Särskilt
              för vargstammen, där vi har en inavelsgrad som i princip motsvarar
              syskonparning, blir det fantasisiffror när det gäller att över
              huvud taget räkna på vad som är långsiktig livskraft utan att
              titta på genetiken. De siffrorna är inte relevanta.
            </seg>
            <seg xml:id="i-2a90955326c8864b-0">
              Jag vet inte hur jag ska hinna bemöta allt, men vi tar tamdjuren.
              Fårnäringen har ökat de senaste tio åren. Man ser egentligen inga
              skillnader mellan vargrevir och icke-vargrevir eller vargkommuner
              och icke-vargkommuner. Dessutom hörde vi i dag på radion att det
              är fler får som dödas av hundar än av vargar. Hur många hundar
              ska vi ha i Sverige?
            </seg>
          </u>
          <note type="speaker" xml:id="i-f3a4bcefc47ed059-0">
            Anf. 152 BENGT-ANDERS JOHANSSON (M) replik:
          </note>
          <u who="bengt-anders_johansson_48c997" xml:id="i-a969e98c11e77708-1">
            <seg xml:id="i-eb3d2447a0986993-0">
              Fru talman! Om vi börjar med varför politiken ska ta ansvar sade
              jag just att vi ska ta ansvar där det är konfliktfyllt. Det är
              där oppositionen backar undan. De vill eller vågar inte – jag
              vet inte vad det beror på. Men det är där vi måste träda in, och
              det är därför vi är så tydliga på den punkten.
            </seg>
            <seg xml:id="i-9df099c7d09fb9f0-0">
              Sedan säger Helena Leander att det är kortsiktigt. Om Helena
              Leander tycker att 100 år är kortsiktigt förstår jag inte vad
              långsiktigt är. Jag tycker att det faller på sin egen orimlighet.
              Det är 100-årsbasis vi talar om.
            </seg>
            <seg xml:id="i-29442dae6d3ffa5a-0">
              När det gäller inavel älskar oppositionen och inte minst miljöorganisationerna
              att jämföra med syskon. De vill appellera till människosläktet.
              Det går inte att jämföra människosläktet med hundsläktet just
              när det gäller genetik. Därför haltar detta. Hundar har en otrolig
              förmåga att så att säga klyva ut. Det är därför vi har så otroligt
              många hundraser i vårt samhälle.
            </seg>
            <seg xml:id="i-a0e93f9e0caa2b48-0">
              Fåren har ökat. Ja, men inte i vargområden. Fåren har ökat på
              andra ställen i landet. Det är också en siffra man vill föra fram
              för att visa att det inte är något problem.
            </seg>
            <seg xml:id="i-92c44da2401f6218-0">
              Sedan påstår Helena Leander att det är fler hundar än vargar
              som dödar får. Det är fullständigt gripet ur luften. Jag talade
              med den som är ansvarig för Viltskadecenter precis innan jag gick
              hit. Hon förstår inte vad det kommer ifrån, för det kommer inte
              från dem.
            </seg>
            <seg xml:id="i-9933253c28a404d8-0">
              Det har varit känt att vissa av de attacker som sker görs av
              hundar, men varenda en av de attacker som är angivna som vargattacker
              är detta. Hundattackerna finns över huvud taget inte med i statistiken.
              Det är bra om åtminstone riksdagsledamöter lägger sig vinn om
              att ta fram fakta.
            </seg>
          </u>
          <note type="speaker" xml:id="i-675e070d1df05233-0">
            Anf. 153 HELENA LEANDER (MP) replik:
          </note>
          <u who="helena_leander_75e865" xml:id="i-11311af75553a796-2">
            <seg xml:id="i-8a6b0cf72a2bccef-0">
              Fru talman! Jag refererade bara till vad Ekot rapporterade. Det
              är möjligt de är förda bakom ljuset. Om man däremot pratar med
              Viltskadecenter kan de tala om sin undersökning där de har tittat
              på vargförekomst och fårnäringen. De ser inte någon skillnad mellan
              vargrevir och icke-vargrevir vare sig när det gäller nyetablering
              eller nedläggning.
            </seg>
            <seg xml:id="i-035f629c2e8b0d62-0">
              Vad gäller genetiken brukar man från genetiskt håll prata om
              att en inavelsgrad på 0,5 eller 0,10 kan vara någon sorts rimlig
              gräns. Vi har 0,24 i Sverige. Sedan kan vi prata hur mycket vi
              vill om sönderavlade sällskapshundar. Det är ett problem i sig,
              inte minst av djuretiska skäl, men det är knappast ett argument
              för att blunda för inavel hos vargar.
            </seg>
            <seg xml:id="i-cb20a110a5aa9e92-0">
              Bengt-Anders frågade vad långsiktighet är om 100 år är kortsiktigt.
              Då kan man tänka sig att mer än 100 år är långsiktigt.
            </seg>
            <seg xml:id="i-897e12175e3e2254-0">
              Sedan var det den brännande frågan om att ta ansvar. Jag är ledsen,
              men vetenskapen bryr sig inte om ifall en art är konfliktfylld
              eller inte eller om den är kontroversiell eller inte. Det går
              inte att tulla på vissa grundläggande biologiska fakta bara för
              att en art råkar vara kontroversiell.
            </seg>
            <seg xml:id="i-db6ef743bdea4e4a-0">
              Från politiskt håll kan vi försöka hantera arter som är kontroversiella.
              Vi kan säga ärligt: Oj, nu är det så att långsiktig livskraft
              kräver så här många djur av en art, och det är lite jobbigt.
            </seg>
            <seg xml:id="i-6e9877667892f09f-0">
              Om vi inte var med i EU skulle vi kunna säga att vi struntar
              fullständigt i gynnsam bevarandestatus. Nu kan vi inte göra det
              eftersom vi är med i EU och måste följa det.
            </seg>
            <seg xml:id="i-e928da045e0e37b6-0">
              Det är en politisk fråga hur vi förhåller oss till detta. Det
              är inte en politisk fråga att gå in i vetenskapen och säga: Nu
              snickrar vi ihop någon sorts gynnsam bevarandestatus utifrån ett
              av regeringen skräddarsytt uppdrag, och så höftar vi lite grann.
              Det är inte vetenskap, det är inte ansvar och det är inte ärligt.
            </seg>
          </u>
          <note type="speaker" xml:id="i-a00e1512095daadd-0">
            Anf. 154 BENGT-ANDERS JOHANSSON (M) replik:
          </note>
          <u who="bengt-anders_johansson_48c997" xml:id="i-a969e98c11e77708-2">
            <seg xml:id="i-70da6b5d42db2a00-0">
              Fru talman! Det är synd att jag inte hann ställa denna fråga
              i första replikskiftet: Hur många vargar anser Miljöpartiet att
              vi ska ha? Jag skulle kunna tänka mig att det är över 1 000. Det
              tror jag att jag har sett siffror på tidigare. Om det är fel kan
              du ruska på huvudet, Helena Leander, och det ser jag att du gör.
            </seg>
            <seg xml:id="i-9f9d8bfdcf6d0ab3-0">
              När det gäller Ekot vet jag inte var de fått sina uppgifter från.
              Om de har uttryckt det som Helena Leander säger har dock uppgifterna
              ingenting med verkligheten att göra. Jag har inte hört det själv,
              men om de säger att det är fler hundar än vargar som dödar får
              är de fel ute.
            </seg>
            <seg xml:id="i-42a96e6e781fa522-0">
              Då har vi förstått att 101 år hade varit okej, men att 100 år
              är kortsiktigt. Jag måste säga att jag är förundrad över Helena
              Leanders beskrivning av detta. I min värld är 100 år – fyra generationer
              – lång tid, och det är detta regeringen tar fasta på.
            </seg>
            <seg xml:id="i-67ee0f2aba919a9b-0">
              Vi går tillbaka till politiken. Mot bakgrund av olika uppgifter
              och uppfattningar som i flera fall bevisats vara helt felaktiga
              måste någon till slut gå in och sätta ned foten. Annars hamnar
              vi i ett fullständigt moras. Det är exakt detta alliansregeringen
              har gjort, och den som säger att vi inte har forskarunderlag för
              sårbarhetsanalyserna har fel.
            </seg>
            <seg xml:id="i-527a1db4e0af53e0-0">
              Vi går in och tar ansvar för var gränsen ska gå. Det måste vi
              göra därför att den gränsen beror på den konfliktsituation som
              vi har i samhället. Vem ska annars ta det ansvaret? Ska vi lägga
              det på tjänstemän och biologer? Nej, det är att backa undan och
              att fega ur, Helena Leander. Jag beklagar att du inte vill vara
              med och ta ansvar.
            </seg>
          </u>
          <note type="speaker" xml:id="i-3e036773a98683b7-0">
            Anf. 155 JENS HOLM (V) replik:
          </note>
          <u who="jens_holm_9bd66a" xml:id="i-4c284743908df232-3">
            <seg xml:id="i-be665f8026639c35-0">
              Fru talman! Jag tycker att det är viktigt att alla som följer
              den här debatten känner till att det är de borgerliga partierna
              med stöd av Sverigedemokraterna som hoppas klubba igenom rovdjurspropositionen.
            </seg>
            <seg xml:id="i-8d2b86e71e57ab8b-0">
              De tar det fulla ansvaret för de detaljerade siffrorna för hur
              många rovdjur som ska finnas i Sverige. Det är vad propositionen
              handlar om. Därför tycker jag att det är fullt relevant att ställa
              frågor rörande antalet rovdjur och populationernas storlek till
              de ansvariga politikerna.
            </seg>
            <seg xml:id="i-57d3c2c025534384-0">
              Jag vill ställa en fråga angående kungsörnen. Jag har läst både
              propositionen och betänkandet väldigt noggrant. I propositionen
              står att populationen av kungsörn ska vara totalt 150 registrerade
              häckande par. Det ska inte vara minst 150 registrerade häckande
              par. Man pratar inte ens om lyckade häckningar, som man brukar
              tala om.
            </seg>
            <seg xml:id="i-e5977adc6386a260-0">
              Jag vill fråga Bengt-Anders Johansson: Ungefär hur många häckande
              par av kungsörn har vi i dagens Sverige? Det tycker jag är relevant
              att du kan svara på eftersom det är ni som ska klubba igenom siffrorna.
            </seg>
            <seg xml:id="i-5ef3086851c40933-0">
              Jag tycker också att det skulle vara relevant att få veta av
              Bengt-Anders Johansson hur många lodjur som fanns i Sverige 1995
              då vi gick med i EU. Nu får vi höra från Bengt-Anders Johansson
              att han minsann vet väldigt mycket bättre än expertisen på det
              här området: Artdatabanken. Han vet att det var 700 lodjur i Sverige
              1995.
            </seg>
            <seg xml:id="i-6b4e972b06b7677b-0">
              Men om nya siffror visar att det inte är så, borde man då inte
              ta hänsyn till det? Detta tycker jag visar på det extremt komplicerade
              i att politiker ska gå in och klubba de här siffrorna. Låt oss
              lyssna på vetenskapen i stället så att det – precis som med alla
              andra arter vi rapporterar in till EU – är vetenskapen och Naturvårdsverket
              som slår fast dem. Så borde vi göra även här.
            </seg>
          </u>
          <note type="speaker" xml:id="i-4438139d7203261e-0">
            Anf. 156 BENGT-ANDERS JOHANSSON (M) replik:
          </note>
          <u who="bengt-anders_johansson_48c997" xml:id="i-a969e98c11e77708-3">
            <seg xml:id="i-3ca05d5a1c0817f4-0">
              Fru talman! Nu ska jag ställa frågan direkt till Jens Holm: Hur
              många vargar anser Jens Holm att vi ska ha i Sverige? Ska vi ha
              fler eller färre eller lika med det intervall som golv som vi
              har i propositionen? Det var den fråga som jag ville ställa.
            </seg>
            <seg xml:id="i-bc00bb2ac8d53db4-0">
              När det gäller kungsörn är det märkligt att det inte har gått
              fram att det är golv som vi talar om. Det är rakt igenom golv.
              Jag ska läsa innantill, så att ingen går härifrån okunnig om detta.
              På s. 34 i propositionen står det:
            </seg>
            <seg xml:id="i-8061f9ce78fc07c5-0">
              Efter riksdagens behandling av frågan bör Naturvårdsverket slutföra
              rapporteringen av gynnsam bevarandestatus enligt artikel 17 i
              art- och habitatdirektivet och i enlighet med gällande regler
              ange bedömningen av var referensvärdet ligger inom de föreslagna
              intervallen. Referensvärdet för gynnsam bevarandestatus får sedan
              inte underskridas.
            </seg>
            <seg xml:id="i-636ce68d8e9e4ce8-0">
              Jag upprepar: Det får inte underskridas. Kan det skrivas tydligare?
            </seg>
            <seg xml:id="i-21bc5afad8690194-0">
              Beträffande antalet lodjur år 1995: Jag kan personligen inte
              ha någon uppfattning om hur många lodjur det fanns 1995 – det
              måste Jens Holm begripa. Det finns en myndighet, i form av Naturvårdsverket,
              som under 18 år, stödd på Artdatabanken, har angett att det är
              700 lodjur. Då kan jag som lekman inte gå in och ha någon annan
              uppfattning. Att samma myndighet efter 18 år kommer till en annan
              slutsats och dessutom under tiden har angett andra siffror ger
              inte precis stöd för att de vet vad de talar om.
            </seg>
            <seg xml:id="i-623effcb1730ed75-0">
              Av det skälet håller vi fast vid siffran 700.
            </seg>
          </u>
          <note type="speaker" xml:id="i-822b77a8845dcf5d-0">
            Anf. 157 JENS HOLM (V) replik:
          </note>
          <u who="jens_holm_9bd66a" xml:id="i-4c284743908df232-4">
            <seg xml:id="i-3815e09b96c212c5-0">
              Fru talman! Jag skulle vilja börja med att upplysa Bengt-Anders
              Johansson om något som han säkert vet redan, nämligen att vi har
              ett åtgärdsprogram för kungsörn som administreras av Naturvårdsverket.
              Där står det: Populationen ska med god marginal överstiga den
              miniminivå på 600 häckande par som bedöms nödvändig.
            </seg>
            <seg xml:id="i-48394219c4077f8d-0">
              De talar alltså om 600 häckande par, Bengt-Anders Johansson.
              I den här propositionen slår ni fast siffran 150 häckande par.
              Det är ganska stor skillnad, skulle jag vilja säga! Vän av ordning
              blir livrädd för att ni öppnar upp för jakt på kungsörn. Vad gör
              ni då? Jo, i betänkandet har ni ett skriftligt svar från miljöminister
              Lena Ek, där hon säger att det inte ska bli någon jakt på kungsörn.
            </seg>
            <seg xml:id="i-713bbdbf8232470c-0">
              Bengt-Anders Johansson! I den här församlingen stiftar vi lagar.
              Det vi klubbar i den här församlingen skickar vi rätt ut i samhället,
              rätt ut till våra myndigheter, till alla behöriga personer. De
              läser väldigt noga vad vi skriver. Om ni skriver att det ska finnas
              150 häckande par av kungsörn är det förstås det som gäller.
            </seg>
            <seg xml:id="i-81b6efd8c2a435c4-0">
              Det är bara ett konkret exempel på den stora vanskligheten, när
              Bengt-Anders Johansson, uppbackad av Sverigedemokraternas Josef
              Fransson, ska bestämma de exakta siffrorna på hur många lodjur
              vi ska ha.
            </seg>
            <seg xml:id="i-3d3d0c332268ffbe-0">
              Bengt-Anders Johansson tog också upp fäbodbruket. Det är väldigt
              viktigt. Då undrar jag, Bengt-Anders Johansson: Varför ökar ni
              inte anslagen till ersättningar för viltskador? Det finns ju en
              sådan budgetpost. Vi i Vänsterpartiet höjer det med ungefär 50
              procent. Vi höjer det med 20 miljoner kronor, eftersom vi ser
              problemen. Det finns en del konflikter – det är jag villig att
              erkänna.
            </seg>
            <seg xml:id="i-e57d2b0796cd9107-0">
              Sedan frågar Bengt-Anders Johansson mig hur många vargar det
              ska finnas i Sverige. Men jag är politiker, och vi anger riktlinjerna.
              Sedan är det upp till expertisen att göra sina bedömningar. Men
              jag konstaterar att när expertisen har gjort sina bedömningar
              hamnar de långt över de detaljerade siffror som föreslås i den
              här propositionen.
            </seg>
          </u>
          <note type="speaker" xml:id="i-bba309ea12716a03-0">
            Anf. 158 BENGT-ANDERS JOHANSSON (M) replik:
          </note>
          <u who="bengt-anders_johansson_48c997" next="cont" xml:id="i-571b43f96620bdc2-0">
            <seg xml:id="i-5e6e063d37ba4d82-0">
              Fru talman! Tack för beskedet, Jens Holm! Det är alltså många
              fler än vad alliansregeringen föreslår som golv.
            </seg>
            <seg xml:id="i-288dfb25c63cfa6f-0">
              Nu ska vi återgå till detta med golv. Jag vet inte om Jens Holm
              försöker vara ohederlig. Nu säger han att vi från Alliansens sida
              säger att det ska finnas 150 par av kungsörn. Har Jens Holm fortfarande
              inte förstått vad det står i propositionen, nämligen att det är
              ett golv? Sedan är det Naturvårdsverket som avgör mängden ovanför.
              Vi har lagt ett golv.
            </seg>
            <seg xml:id="i-571b4bd21f348823-0">
              Jämför med hur det är med björn! Där säger vi att det lägst ska
              finnas mellan 1 000 och 1 300. Nu har vi 3 000. Jag tror inte
              för en sekund att Naturvårdsverket kommer att besluta att vi ska
              skjuta 2 000 björnar nästa år.
            </seg>
            <seg xml:id="i-fb7da3fbde54f0b9-0">
              Jens Holm anstränger sig för att svartmåla och misstolka. Det
              är djupt beklagligt. Normalt sett brukar Jens Holm vara ganska
              ärlig. Men nu är han ute på så tunn is att den till och med brister.
            </seg>
            <seg xml:id="i-8eef7507ace29e45-0">
              Sedan pratas det om mer pengar till fäbodbruket. Om man lägger
              till de skattehöjningar som Jens Holms parti står för, som är
              ett direkt slag mot landsbygden, kan varenda fäbod lägga ned av
              det skälet, med kilometerskatter etcetera.
            </seg>
            <seg xml:id="i-e798a2c98de73eee-0">
              Det är bara att konstatera att den samlade bilden av oppositionens
              politik gör att landsbygden förlorar enormt mycket pengar och
              inflytande över sin vardag, inte minst när det gäller rovdjurspolitiken.
            </seg>
          </u>
          <note xml:id="i-971252f601e84717-0">
            Anf. 159 HELÉN PETTERSSON i Umeå (S) replik:
          </note>
          <u who="bengt-anders_johansson_48c997" prev="cont" xml:id="i-4622d450e21deade-0">
            <seg xml:id="i-2cea66f6f188758c-0">
              Fru talman! Först vill jag säga att i just den här debatten,
              när vi debatterar rovdjur, som är ett område där vi har ett ganska
              högt uppskruvat debattklimat i samhället, tycker jag att vi kan
              ta lite ansvar som politiker och försöka hålla oss sakliga och
              resonerande med varandra.
            </seg>
            <seg xml:id="i-8a110e0feb47e8d7-0">
              När Bengt-Anders Johansson hävdar att vi ska läsa betänkandet
              innan vi går i opposition på det tar jag lite illa vid mig. När
              Bengt-Anders Johansson hävdar att Jens är ute på tunn is därför
              att han inte har uppfattat att det pratas om ett golv vill jag
              hänvisa till vad som står på s. 48 i regeringens proposition om
              just kungsörn: Mot bakgrund av det tidigare riksdagsbeslutet och
              resultat från inventeringar bör referensvärdet för gynnsam bevarandestatus
              för kungsörn i Sverige vara totalt 150 registrerade häckande par.
              Det står inte att det ska vara ett golv.
            </seg>
            <seg xml:id="i-b487be4b2f9fe2ea-0">
              Vidare säger Bengt-Anders Johansson att det inte finns något
              som binder oppositionen samman. Nja, vi står rätt långt ifrån
              varandra, men vi har den största respekt för Vargkommitténs förslag,
              där alla organisationer från alla håll gjorde en riktigt ambitiös
              ansats att hitta långsiktiga överenskommelser. Men det valde regeringen
              tyvärr att inte lyssna på.
            </seg>
            <seg xml:id="i-e4cefd419d48ef45-0">
              Jag skulle vilja komma tillbaka till min grundfråga, Bengt-Anders
              Johansson: Vad ämnar regeringen göra? Ni vet att det finns en
              risk att detta inte är förankrat hos kommissionen. Vad ämnar ni
              göra ifall kommissionen säger att den här politiken inte håller
              och att vi inte får bedriva licensjakt i vinter?
            </seg>
          </u>
          <note type="speaker" xml:id="i-d9a02d5a52bb2deb-0">
            Anf. 160 BENGT-ANDERS JOHANSSON (M) replik:
          </note>
          <u who="bengt-anders_johansson_48c997" next="cont" xml:id="i-571b43f96620bdc2-1">
            <seg xml:id="i-7ea27f7833a0b88a-0">
              Fru talman! Låt mig först ställa frågan: Hur många vargar kommer
              vi att ha om en rödgrön regering kommer till makten? Det vore
              intressant för människor om det största partiet i oppositionen,
              som dessutom gör anspråk på att vara ledande i regeringsmakten,
              talade om vad vi har att vänta efter september nästa år om Socialdemokraterna
              tillsammans de övriga får makten.
            </seg>
            <seg xml:id="i-f763c4ec36e93688-0">
              Tillbaka till Vargkommittén: Vad var det Vargkommittén undvek
              eller inte kom överens om? Jo, det var hur många vargar vi skulle
              ha i intervallet som golv, och man kom inte överens om det var
              politiken eller tjänstemännen som skulle avgöra. I allt övrigt
              näst intill finns det med.
            </seg>
            <seg xml:id="i-469936da3fbd4853-0">
              Då är det lite magstarkt att nu komma och säga att vi inte följer
              Vargkommittén. Jo, det gör vi, men de kom inte överens, och det
              vet Helén Pettersson mycket väl.
            </seg>
            <seg xml:id="i-0272af497fee9deb-0">
              Frågan som gäller om kommissionen säger nej är en rent hypotetisk
              fråga. För närvarande har de tittat på hur licensjakten 2010 gick
              till. Det är det ärendet som de har öppet. Om de nu vill pröva
              den nya politiken får de, såvitt jag förstår, öppna ett helt nytt
              ärende.
            </seg>
            <seg xml:id="i-f527f8d8a2a62071-0">
              Jag och regeringen är alldeles övertygad om att med de siffror
              som vi har som grund för denna rovdjurspolitik finns det inte
              utrymme för EU att fälla oss i domstol, för vi har tagit hänsyn
              till samtliga krav som de ställde. Det tycker jag är viktigt att
              vi har med oss.
            </seg>
          </u>
          <note xml:id="i-388991ab65cafcf6-0">
            Anf. 161 HELÉN PETTERSSON i Umeå (S) replik:
          </note>
          <u who="bengt-anders_johansson_48c997" prev="cont" xml:id="i-4622d450e21deade-1">
            <seg xml:id="i-693db6c990180542-0">
              Fru talman! Det gläder mig att Bengt-Anders Johansson är så övertygad
              om just det som inte alla andra är övertygade om, och framför
              allt kanske inte ens kommissionen själv utifrån de uttalanden
              man har gjort om det förslag som ligger på bordet.
            </seg>
            <seg xml:id="i-a53dbcb0a142e56e-0">
              Jag får frågan: Hur många vargar kommer vi att ha i Sverige med
              en rödgrön regering? Som Bengt-Anders Johansson vet är vi pragmatiska
              och öppna för många former av regeringslösningar i september nästa
              år. Det kan bli vilken konstellation som helst.
            </seg>
            <seg xml:id="i-5dfed5e273b39dcb-0">
              Vi har varit rätt tydliga med att det ska vara minst 200 vargar.
              Det har vi stått för länge. Min fråga är: Hur många vargar kommer
              det att finnas med en borgerlig regering? Ni har nämligen lagt
              ett golv men inget tak. Kan Bengt-Anders Johansson svara på hur
              många vargar vi kommer att ha i Sverige efter en licensjakt i
              vinter? Det vore mycket intressant att få veta. Då slipper vi
              hamna i diskussionen om att vi ska ha maximalt 270 vargar, vilket
              det ofta låter som ute i debatten och vilket Bengt-Anders Johansson
              något spär på genom att påstå att han vet exakt hur många vargar
              vi kommer att ha.
            </seg>
            <seg xml:id="i-ea49837ffba678f6-0">
              Jag har en annan fråga. Bengt-Anders Johansson anklagar oss för
              att av okynne ha hittat på saker att skriva reservationer om för
              att markera avstånd när det egentligen inte är någonting som skiljer
              oss åt. Om det är din bedömning att det inte är någonting som
              skiljer oss åt, varför kunde vi då inte komma överens?
            </seg>
          </u>
          <note type="speaker" xml:id="i-11243e6da6ef6ad4-0">
            Anf. 162 BENGT-ANDERS JOHANSSON (M) replik:
          </note>
          <u who="bengt-anders_johansson_48c997" next="cont" xml:id="i-571b43f96620bdc2-2">
            <seg xml:id="i-a7786ca9ecb2cea1-0">
              Herr talman! Det var ett intressant svar vi fick om antalet vargar
              vid en rödgrön regering. Med den öppna och pragmatiska inställning
              som Helén Pettersson just nu ger sken av innebär det att Miljöpartiet
              och Vänstern egentligen skulle få fritt tillträde när det gäller
              antalet vargar.
            </seg>
            <seg xml:id="i-1dc2cb8c4e912e38-0">
              Då är beskedet klockrent till er där ute som har dessa djur intill
              er. Det blir väsentligt många fler än 200 som bas. Något annat
              går inte att tolka ut när man är så öppen och pragmatisk.
            </seg>
            <seg xml:id="i-7c728da0d25cf4f0-0">
              Fördelen för oss är att vi har en samsyn mellan våra fyra partier.
              Någon sådan finns inte i den rödgröna konstellationen. Därför
              har vi detta som golv, och den samlade uppfattningen är att vi
              för närvarande har för många vargar. Alltså kommer det förhoppningsvis
              inte att vara så många som vi har i dag, och det är omkring 400.
              Men vi anger ett golv, och sedan är det Naturvårdsverket som beslutar.
            </seg>
            <seg xml:id="i-6bc38500354bd12c-0">
              Men konfliktytan i dag anser jag vara för stor just när det gäller
              förekomsten av varg, i kombination med de övriga rovdjuren. Vi
              talar ofta bara om vargen. Men som jag sade är det samlade rovdjurstrycket
              i Mellansverige förmodligen det största i hela världen. Men oppositionen
              älskar att tala om djur för djur och inte se den samlade bilden.
              Det är där som vi i Alliansen tar fullt ansvar. Det är också därför
              som vi politiker måste sätta ned foten när omvärlden ser ut som
              den gör och konflikterna är så stora.
            </seg>
          </u>
          <note xml:id="i-e9f101c91c03b02e-0">
            Anf. 163 ANITA BRODÉN (FP):
          </note>
          <u who="bengt-anders_johansson_48c997" prev="cont" xml:id="i-4622d450e21deade-2">
            <seg xml:id="i-ab88bd99c214cdbf-0">
              Herr talman! Efter ett antal utredningar, uppdrag, debatter och
              möten ligger nu propositionen En hållbar rovdjurspolitik på riksdagens
              bord. Det är välkommet, inte minst med tanke på decennier av politisk
              beröringsångest.
            </seg>
            <seg xml:id="i-6112872701e5165d-0">
              Innan jag går in på själva sakfrågan vill jag uttrycka min besvikelse
              över att vi inte, trots flera försök, lyckades uppnå en blocköverskridande
              överenskommelse.
            </seg>
            <seg xml:id="i-1ccd6fd519167125-0">
              Vi hade i slutet av processen uppvaktningar i utskottet av olika
              intressegrupper, alltifrån miljöorganisationer till närings- och
              myndighetsrepresentanter.
            </seg>
            <seg xml:id="i-0d35400005c091a6-0">
              Det framfördes i detta sammanhang en vädjan att politiken skulle
              söka leverera en blocköverskridande lösning. Därför gjorde Alliansen
              ännu ett försök, men det var förgäves. Detta beklagar jag djupt.
              Jag menar att berörda människor inte gynnas av politiska skyttegravar
              utan av långsiktiga spelregler.
            </seg>
            <seg xml:id="i-e4652fdb5c71f3a3-0">
              Jag går därefter över till sakfrågorna. Vi har fått målet för
              rovdjurspolitiken uppläst. Men jag tänkte ta tillfället i akt
              och läsa upp det ytterligare en gång eftersom det är vårt fundament.
            </seg>
            <seg xml:id="i-0e562c47a1a8570a-0">
              Målet för en rovdjurspolitik handlar om att uppnå och bevara
              en gynnsam bevarandestatus enligt art- och habitatdirektivet,
              tillsammans med hänsyn tagen till socioekonomi och tamdjurshållning.
              Det är en bra målsättning.
            </seg>
            <seg xml:id="i-cb5d2659b210edb0-0">
              I dagens betänkande betonas att de centrala och regionala förvaltningsplanerna
              bör vara verktygen. Jag är särskilt nöjd med att just skrivningarna
              kring förvaltningsplanerna har förstärkts ytterligare i betänkandet.
              Det är en fråga som dessutom särskilt lyftes fram vid en av uppvaktningarna,
              då bland andra WWF tryckte på denna fråga.
            </seg>
            <seg xml:id="i-b0c921b02b477bf3-0">
              Vi ställde följande raka fråga till de olika organisationerna:
              Kan ni leva med propositionen om vi tar hänsyn till den riktigt
              skarpa fråga som var och en lyfter fram? Då var det flera, bland
              andra WWF och Kungsörn Sverige, som sade: Ja, det kan vi. Jag
              återkommer till detta.
            </seg>
            <seg xml:id="i-4449e3bcf6020953-0">
              Utskottet anser att en förutsättning för en framgångsrik hållbar
              rovdjursförvaltning är att det finns väl utvecklade förvaltningsplaner
              som säkrar att förvaltningen styr mot de mål som satts upp. Förvaltningsplanerna
              är lika viktiga som klara mål för att tydliggöra hur förvaltningen
              praktiskt ska gå till och är en förutsättning för att åstadkomma
              den långsiktighet och förutsägbarhet som efterfrågas av alla berörda
              intressegrupper.
            </seg>
            <seg xml:id="i-cfde01849f28e0ba-0">
              Naturvårdsverket har fått ett uppdrag att upprätta och fastställa
              nationella förvaltningsplaner för de stora rovdjuren i Sverige,
              och med detta tillägg förstärks detta ytterligare.
            </seg>
            <seg xml:id="i-8bd23fc6801b93a1-0">
              Dessutom är en revidering på gång, vilket har nämnts här, med
              en komplettering av förvaltningsplanerna. Det kommer att innebära
              att man i närtid bättre kommer att kunna styra rovdjursförvaltningen.
            </seg>
            <seg xml:id="i-fa7b88cbbd18ce10-0">
              Herr talman! Jag ska vända mig särskilt till Jens Holm. Jag önskar
              att han lyssnar när jag vill informera mer om kungsörnen. Detta
              är en fråga som har berört många av oss på djupet. Denna fråga
              lyftes också fram vid den uppvaktning som flera av oss har nämnt.
            </seg>
            <seg xml:id="i-53bef77c0d90eb8a-0">
              Det har gjorts ett ordentligt klargörande i betänkandet. Ministern
              har gett ett tydligt besked att det starka skyddet av kungsörnen
              kommer att bestå. Dessutom har utskottet tillfört följande, vilket
              jag och Folkpartiet särskilt uppskattar och välkomnar:
            </seg>
            <seg xml:id="i-a2b0b576da4f4d5d-0">
              Såsom tidigare utgår utskottet från att ansvariga myndigheter
              arbetar aktivt med åtgärder för att stödja kungsörnsstammens tillväxt
              och vidare utbredning. Vikten av att kungsörnens behov av livsmiljö
              tillgodoses kan framhållas i detta sammanhang.
            </seg>
            <seg xml:id="i-278df33ab5741213-0">
              Det var en viktig punkt som lyftes fram.
            </seg>
            <seg xml:id="i-a4ecfc09f15e7dd5-0">
              Lyssna nu mycket noga på vad utskottet också skriver:
            </seg>
            <seg xml:id="i-2779413ce3b1b949-0">
              Utskottet anser att begreppet antalet registrerade häckande par
              i det av regeringen föreslagna målet för kungsörnspopulationen
              avser antalet par som har lyckats med häckningen.
            </seg>
            <seg xml:id="i-fba7c7ed141c9721-0">
              Kan det bli tydligare?
            </seg>
            <seg xml:id="i-0732c721d7cf0acd-0">
              Upplysningsvis kan jag också nämna att jag har tagit del av den
              inventering Kungsörn Sverige har sammanställt mellan 2002 och
              2012. Under de åren har antalet besatta revir, det vill säga revir
              där kungsörnen var närvarande oavsett om häckning förekom eller
              inte, legat mellan 400 och 500. Under senare år har det blivit
              drygt 500, alltså ökat. Jag kan inte det exakta antalet, utan
              man skriver att det är drygt 500. Det är mycket positivt. I de
              flesta besatta revir finns ett par, men enstaka revir med ensamma
              fåglar förekommer också.
            </seg>
            <seg xml:id="i-d7ad1ee6ef49dae1-0">
              Som jag nämnde har det på senare år funnits 500 besatta revir
              årligen, och nu kommer det kruxiga – det är därför det är så svårt
              och därför vi lätt blandar ihop begreppen: Av de 500 reviren påbörjar
              ca 400 par häckning varje år, och i genomsnitt blir det 40 procent
              lyckade häckningar – det vill säga drygt 150 lyckade häckningar
              varje år. När utskottet nu anser att antalet häckande par avser
              lyckade häckningar hoppas jag att frågan har tydliggjorts ytterligare
              med den här matematiska biologilektionen. Jag utgår från att förstärkningarna
              har noterats och att oppositionen bejakar det och ser det på ett
              positivt sätt, herr talman.
            </seg>
            <seg xml:id="i-64371a3b2a25a7bd-0">
              Jag går vidare, herr talman. Regeringen har valt att följa Rovdjursutredningens
              rekommendation – och det här är viktigt att påpeka – att i ett
              övergångsskede ta ansvaret för att fatta vägledande politiska
              beslut. Samma tankar om det politiska ansvaret förde Egardt fram.
              Det var inte riktigt så klart och tydligt, men tankarna fanns
              där. I framtiden kommer detta beslut förmodligen att förflyttas
              antingen till Naturvårdsverket tillsammans med Jordbruksverket,
              vilket har nämnts som ett förslag från Socialdemokraterna, eller
              kanske till en viltmyndighet. Det får bedömas lite senare, men
              först tar vi det politiska ansvaret.
            </seg>
            <seg xml:id="i-ec651b4336906ecc-0">
              Regeringen bedömer att kraven är uppfyllda för att björn, järv,
              lo, varg och kungsörn har en långsiktigt god status, det vill
              säga gynnsam bevarandestatus. Vi bedömer att det finns tillräckligt
              med vetenskapligt underlag från Naturvårdsverket och det skandinaviska
              vargforskningsprojektet Skandulv. Utöver detta har regeringen
              också säkerställt att de åtta kriterier vi fick uppräknade av
              Bengt-Anders Johansson enligt EU:s riktlinjer är tillgodosedda.
              Då är min fråga till oppositionen: Vilket eller vilka av de kriterierna
              bedömer ni inte vara tillgodosedda? Om ni bedömer att det är någonting
              vi inte lever upp till är ni nämligen skyldiga att tala om det.
            </seg>
            <seg xml:id="i-a9685150f7152c7f-0">
              Vi hörde i uppräkningen att kriterierna rör bland annat populationsstorlek,
              tillräckliga förbindelser mellan populationerna och ett robust
              övervakningsprogram. Det fanns dock fem till. Vi har dessutom
              valt att följa rekommendationen i Vargkommitténs betänkande om
              att uttrycka populationsstorleken när det gäller gynnsam bevarandestatus
              som ett intervall. Det medger utrymme för adaptiv regional avvägning
              i arbetet med förvaltningen. Intervallet ger också utrymme för
              myndigheterna att utöva samförvaltning av rovdjursarterna. Här
              finns det mycket som är oerhört värdefullt och som vi har tagit
              till vara. Intervallet är, precis som har sagts tidigare, ett
              golv – inte ett tak. Det är alltså inga nya tak på stammarna.
              En sådan lösning skulle inte vara förenlig med EU:s art- och habitatdirektiv.
            </seg>
            <seg xml:id="i-b38bd8a094955bc3-0">
              I propositionen anges en politisk bedömning utifrån vetenskapligt
              underlag inom vilken ramnivån, referensvärdet, för den gynnsamma
              bevarandestatusen ligger. Det centrala är nu att förvaltningen
              styrs så att gynnsam bevarandestatusnivå inte underskrids. Sedan
              är det Naturvårdsverkets uppdrag och uppgift, efter att riksdagsbeslutet
              är taget, att utifrån det här intervallet rapportera och bedöma
              vilken exakt siffra som ska meddelas EU. Det handlar alltså om
              en exakt siffra för referensvärdet för en gynnsam bevarandestatus.
            </seg>
            <seg xml:id="i-026ce8235c26d1e8-0">
              Herr talman! Slutligen vill jag beröra en angelägen fråga som
              också har lyfts fram av berörda i rovdjurstäta områden. Det handlar
              om ersättningsfrågan. Det är en samhällsskyldighet att ersätta
              dem som på olika sätt drabbas negativt av rovdjursangrepp. Det
              har lyfts fram; Viltskadecenter vid SLU har tagit fram förslag,
              och detta har regeringen tagit till sig. Det undersöks alltså,
              och det är till och med stödberättigande som är speciellt riktade
              bland annat till samebyar, som kalvning i hägn och förebyggande
              åtgärder. Det är viktigt med ett brett grepp och en bra lösning
              på de frågorna om vi ska uppnå en acceptans i fler bygder än vad
              som nu är fallet.
            </seg>
            <seg xml:id="i-c2d6c49a703242c1-0">
              I budgetpropositionen tas dessutom ersättningsfrågan upp. Jag
              vill avsluta med att jag hoppas att detta betänkande, som har
              förstärkt propositionen i flera väsentliga delar, nu ska bli start
              för en hållbar förvaltning av våra rovdjur, herr talman. Det handlar
              nämligen om att förvalta de fantastiska resurser vi har, om att
              vi med en framgångsrik och långsiktig rovdjursförvaltning ska
              uppnå balans och god samexistens mellan människa och djur och
              om att Sverige fortsättningsvis kan visa att vi är kapabla att
              ha en nationell rådighet över våra fem stora rovdjur.
            </seg>
            <seg xml:id="i-736ffdbaa09cfbc0-2">
              (Applåder)
            </seg>
          </u>
          <note xml:id="i-3699e8c44996391c-0">
            Följande står i betänkandet om förvaltningsplaner:
          </note>
          <note xml:id="i-b1ccea82fc7e4dca-0">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" xml:id="i-146ea2a7437194e6-0">
            Anf. 164 JENS HOLM (V) replik:
          </note>
          <u who="jens_holm_9bd66a" next="cont" xml:id="i-0d1a49c837fcfcae-0">
            <seg xml:id="i-eda7d2f153134ce0-0">
              Herr talman! Anita Brodén inleder sitt anförande med att säga
              att hon är besviken på att vi inte fick till stånd någon bred
              uppgörelse i frågan. Jag inledde mitt anförande på ett liknande
              sätt – vi i Vänsterpartiet är också besvikna på att det inte blev
              någon bred uppgörelse.
            </seg>
            <seg xml:id="i-9fc0f457f5905c86-0">
              Nu är det så, Anita Brodén, att det är ni som sitter i regeringen.
              Det är ni som lägger fram propositioner, alltså lagförslag. Då
              är det ni som ska sträcka ut handen och komma med ett förslag:
              Vill ni – Vänsterpartiet, socialdemokrater eller miljöpartister
              – vara med och bidra till propositionen? Det har aldrig skett
              under den här processen. Rätta mig gärna om jag har fel! Då får
              du berätta när ni sträckte ut handen till Vänsterpartiet och frågade
              om vi ville vara med i den breda överenskommelsen.
            </seg>
            <seg xml:id="i-20d192f38dcf640c-0">
              När det gäller kungsörnen kan jag hålla med om att det är komplicerat,
              och det är just därför jag tycker att det är otroligt olyckligt
              att ni går in och detaljreglerar hur många kungsörnar som ska
              finnas i Sverige. Jag välkomnar den lilla nyansering som har tillförts
              i betänkandet, alltså att ni säger att registrerade häckande par
              gäller lyckade häckningar. Det är bra att ni har gjort det. Men
              fortfarande är det så att antalet lyckade häckningar i år är 125
              stycken, enligt Kungsörn Sverige. Det är under det ni föreslår
              ska bli nivån, nämligen 150 registrerade häckningar.
            </seg>
            <seg xml:id="i-f3233c2d8c4294e9-0">
              Vi har också ett mål från 2001 fastslaget här i riksdagen, att
              miniminivån för häckande kungsörnar ska vara 600.
            </seg>
            <seg xml:id="i-6281944630fddbed-0">
              Då undrar jag: Innebär det här beslutet att riksdagsbeslutet
              om 600 häckande kungsörnar i Sverige kommer att påverkas på något
              vis? Det vore intressant att veta.
            </seg>
          </u>
          <note xml:id="i-7e3ba8b15a430573-0">
            Anf. 165 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-134c8e456d6d1259-0">
            <seg xml:id="i-954e1bdb702aca40-0">
              Herr talman! Jag vill börja med att be om ursäkt för att jag
              överskred min talartid.
            </seg>
            <seg xml:id="i-d668412644bbb96a-0">
              Vad gäller besvikelsen är vi uppriktigt besvikna över att vi
              inte lyckades klara av en överenskommelse. För Alliansens del
              var Socialdemokraterna det självklara alternativet. Man behöver
              egentligen bara sitta här och lyssna på debatten för att inse
              att vi står varandra betydligt närmare i de här frågorna.
            </seg>
            <seg xml:id="i-839eb732a079e512-0">
              Alla samtal är positiva, och det som är det allra viktigaste
              för alla berörda parter är att nu kunna känna att det här blir
              en långsiktighet. Det som kommer att bli oerhört väsentligt är
              den dagen då EU ger sitt godkännande och säger att vi lever upp
              till de krav som de har ställt och att vi kan visa att vi kan
              förvalta våra fem rovdjursslag på ett mycket hållbart sätt.
            </seg>
            <seg xml:id="i-53ad6bd6e5e2fcc3-0">
              Av de förstärkningar som har skett från propositionen till betänkandet
              nämnde jag bland annat två saker som jag tycker har varit särskilt
              viktiga. Den ena handlar om förvaltningen, och den andra handlar
              om kungsörnen. Efter detta tror jag inte att det råder någon som
              helst tveksamhet, Jens Holm. Jag upplever inte att det är en liten
              nyansering.
            </seg>
            <seg xml:id="i-39f64fb079f6ac1d-0">
              Jag läste upp de punkter som handlar om kungsörnen, som jag tycker
              är oerhört starka. Det handlar om att myndigheterna aktivt ska
              arbeta med åtgärder för att stödja stammens tillväxt och utbredning.
            </seg>
            <seg xml:id="i-5acdb77b6cac8d8b-0">
              Herr talman! Jag kan fortsätta med de andra punkterna i nästa
              replik.
            </seg>
          </u>
          <note type="speaker" xml:id="i-4f5ec621eab16c2f-0">
            Anf. 166 JENS HOLM (V) replik:
          </note>
          <u who="jens_holm_9bd66a" next="cont" xml:id="i-0d1a49c837fcfcae-1">
            <seg xml:id="i-d17df72706eea8b3-0">
              Herr talman! Vi har ju redan ett åtgärdsprogram för kungsörn,
              Anita Brodén, så det är inga nyheter.
            </seg>
            <seg xml:id="i-a0358e0c8f22320a-0">
              Vi kan lämna siffrorna därhän om häckande par och lyckade häckningar
              eller inte. Vi kan också lämna det faktum därhän att ni måste
              klippa in ett citat från miljöministern där hon bedyrar att det
              inte ska bli någon jakt på kungsörn.
            </seg>
            <seg xml:id="i-a8509e20ce3befc3-0">
              Det som är min poäng är det extremt vanskliga när vi politiker
              ska gå in i en så här svår materia och fastställa exakta siffror
              för antalet kungsörnar eller andra rovdjur. Vi gör inte det när
              det gäller andra arter när vi rapporterar ned till Bryssel och
              i andra internationella sammanhang. Men just vad gäller rovdjur
              har ni bestämt er för att vi ska ha exakta siffror på hur många
              som ska få finnas. Det tycker jag är väldigt märkligt, och det
              är då det kan bli så här tokigt som det har blivit.
            </seg>
            <seg xml:id="i-265c904462a369d7-0">
              Jag tyckte att jag fick ett svar från Anita Brodén att i den
              breda överenskommelsen var aldrig Vänsterpartiet ens påtänkt.
              Det är bra att veta, men lite tråkigt. Jag tycker att vi hade
              förutsättningar för en bred överenskommelse just i Vargkommittén.
              Där tycker jag att vi från Vänsterpartiet och många som traditionellt
              understryker naturhänsyn och rovdjur sträckte oss väldigt långt,
              just för att vi ville ha en bred överenskommelse. Den kastade
              ni i papperskorgen.
            </seg>
            <seg xml:id="i-4cfe9f9ea907cad5-0">
              Du tog själv upp ersättningen för viltskador, och det finns med
              i budgeten. Det är otroligt viktigt för respekten för våra rovdjur.
              Det är därför vi i Vänsterpartiet höjer det anslaget med nästan
              50 procent, från 37,8 miljoner kronor till 57,8 miljoner kronor.
              Vi lägger dessutom 20 miljoner kronor extra för främjandet av
              rennäringen i Sverige.
            </seg>
            <seg xml:id="i-8c5d8ca1ebd23815-0">
              Vi kan göra det här, för vi sänker inte skatter för redan välbärgade
              människor. Vi tycker att rovdjuren och respekten för rovdjuren
              är så pass viktigt att vi har extra pengar för detta. Det är synd
              att ni inte har det. Du står här och talar vitt och brett om det,
              men du har faktiskt inga extra pengar, Anita Brodén.
            </seg>
          </u>
          <note xml:id="i-9e57568326e167c5-0">
            Anf. 167 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-134c8e456d6d1259-1">
            <seg xml:id="i-1b85833cd6158572-0">
              Herr talman! Jag vill först avsluta det som jag talade om i förra
              repliken, om kungsörnen, och vill fortsätta med att säga att vi
              tar upp livsmiljön, som också var en av de oerhört angelägna punkterna.
              Även om Jens Holm tycker att vi ska sluta med sifferexercis är
              det en oerhört stark markering att vi nu kan skriva in antalet
              lyckade häckningar.
            </seg>
            <seg xml:id="i-60887872d353a0c8-0">
              Vad gäller spannet är det viktigt att tala om att det är ett
              golv. Jag förtydligade från talarstolen att det är ett golv. Vi
              vet inte vad Naturvårdsverket efter sina egna bedömningar kommer
              att fastna för. Men det är ingen som sagt att Naturvårdsverket
              inte får överskrida spannet, utan man lägger sig på en nivå där
              man fastställer referenspunkten för gynnsam bevarandestatus. Sedan
              har man möjlighet att ta höjd så mycket som man bedömer att man
              behöver och vill.
            </seg>
            <seg xml:id="i-d4a4d2189a0deffc-0">
              Vad gäller ersättning, herr talman, vill jag nämna att regeringen
              bland annat föreslår ett viltskadecenter vid SLU som nu får i
              uppgift att analysera förslag på ersättningsnivåer. När analysen
              ligger på bordet kommer regeringen självklart att titta seriöst
              på den, för ska vi få en acceptans för rovdjur måste vi se till
              att berörda människor ersätts för de skador som de drabbas av.
            </seg>
          </u>
          <note type="speaker" xml:id="i-230ac36cd2ad8e44-0">
            Anf. 168 HELENA LEANDER (MP) replik:
          </note>
          <u who="helena_leander_75e865" next="cont" xml:id="i-c376a64a2fbb73ea-0">
            <seg xml:id="i-f752123956d91c85-0">
              Herr talman! Det är tydligt att Anita Brodén inte känner sig
              helt bekväm med propositionen och att hon griper febrilt efter
              halmstrån, och det har jag full förståelse för. Jag skulle också
              tycka att det var väldigt jobbigt att vara i Anita Brodéns kläder
              just nu. Men nu har Folkpartiet ändå valt att ställa sig bakom
              den här propositionen.
            </seg>
            <seg xml:id="i-3db21ac310870851-0">
              Det blir inte bättre av att försöka låtsas att miljöorganisationerna
              nu gör vågen för att ni har skrivit in och förtydligat några förvaltningsplaner,
              att ni har förtydligat att registrerade häckningar ska tolkas
              som lyckade häckningar eller att ni har skrivit till några andra
              saker som förvisso är bra men inte rubbar det grundläggande problemet
              i propositionen.
            </seg>
            <seg xml:id="i-90c5ce9e3c3298d2-0">
              När det gäller kungsörnarna fick vi information från Kungsörn
              Sverige, när de uppvaktade utskottet, om att de 150 lyckade häckningarna
              motsvarar 450 årliga häckningar, vilket är en sänkning från dagens
              mål på 600 häckningar, som för övrigt är lägre än det som står
              i åtgärdsprogrammet. Så hur man än vänder och vrider på det blir
              det en ambitionssänkning, och hur man än vänder och vrider på
              det blir det också klart att här är det inte helt lätt att hålla
              tungan rätt i mun. Jag tycker själv att det är jätteförvirrande
              med registrerade, lyckade och årliga häckningar. Därutöver har
              vi någon sorts diffusa par som gör något annat än häckar.
            </seg>
            <seg xml:id="i-c97a6a7a37fbc15e-0">
              Det visar tydligt att vi politiker inte är så himla proffsiga
              på allt här i världen. Det här kanske är en sådan fråga som man
              skulle kunna reda ut på Naturvårdsverket, som har koll på vad
              det innebär, i stället för slå fast ett mål som man sedan måste
              dementera, omtolka eller försöka rädda det som räddas kan av.
              Vargkommittén föreslår också, i motsats till det som Anita Brodén
              säger, att det är Naturvårdsverket som ska fastställa värdena
              för gynnsam bevarandestatus, om än efter riktlinjer från riksdagen.
            </seg>
            <seg xml:id="i-d1c0c8862fb519d0-0">
              Är det då att fly sitt ansvar? Jag vet inte det. Jag tycker nog
              att ni flyr ert ansvar lika mycket när ni säger: Men det här är
              inget tak utan ett golv. Sedan kan det hända lite vad som helst
              beroende på vad Naturvårdsverket gör eller kanske länsstyrelserna
              om man delegerar licensjakten. Ni kan liksom inte både ha licensjakt
              och inte ha det och både ha tak och inte ha det kvar.
            </seg>
          </u>
          <note xml:id="i-8975b8ccc8205361-0">
            Anf. 169 ANITA BRODÉN (FP) replik:
          </note>
          <u who="helena_leander_75e865" prev="cont" xml:id="i-da466a8bbc0c004e-0">
            <seg xml:id="i-551d3e7cfd0122ab-0">
              Herr talman! Jag vill börja med att säga att den här frågan har
              varit en levande och infekterad fråga sedan jag kom in i riksdagen
              2002. En av de första paneldebatterna som jag deltog i handlade
              specifikt om vargfrågan. Den har alltså hela tiden varit så närvarande.
              Därför tycker jag att det är fantastiskt om vi nu lyckas komma
              framåt i propositionen, vilket jag är övertygad om. Jag lyfte
              fram betänkandet, för där har de förstärkningar skett som jag
              tycker känns oerhört angelägna.
            </seg>
            <seg xml:id="i-6fa93c681e5ccabe-0">
              Jag tycker inte att det är småpotatis utan oerhört viktiga punkter
              som har kommit in. Här tas hänsyn. I målbeskrivningen, som både
              Bengt-Anders Johansson och jag själv läste upp, har vi målet att
              uppnå och bevara en gynnsam bevarandestatus enligt art- och habitatdirektivet.
            </seg>
            <seg xml:id="i-b9e46ba8fa728274-0">
              Vi tar också upp socioekonomiska frågor och möjligheterna att
              utan svårigheter ha en tamdjursbesättning. Att människa och rovdjur
              ska kunna leva i samexistens har hela tiden varit vårt mål.
            </seg>
            <seg xml:id="i-82199386c72ac6ab-0">
              EU pressar på. När vi nu har kommit så här långt får vi förhoppningsvis
              – men osvuret är bäst – godkänt från EU, ett godkännande som visar
              att vi är kapabla att ha en nationell rovdjursförvaltning. Det
              är jag övertygad om.
            </seg>
          </u>
          <note type="speaker" xml:id="i-c1798855ab0c9304-0">
            Anf. 170 HELENA LEANDER (MP) replik:
          </note>
          <u who="helena_leander_75e865" next="cont" xml:id="i-c376a64a2fbb73ea-1">
            <seg xml:id="i-dd50bb66288d32f3-0">
              Herr talman! EU var ju kritiskt redan till det förra taket på
              210 vargar. Jag vet inte om man tycker att 170 vargar är så mycket
              bättre.
            </seg>
            <seg xml:id="i-6774f35222fa809a-0">
              När det gäller ansvar och vem som beslutar om vad är det i väldigt
              få fall som vi i riksdagen har den biologiska kompetensen. Ni
              på regeringssidan kanske har det, men jag har det i alla fall
              inte, så jag försöker att vara lite ödmjuk.
            </seg>
            <seg xml:id="i-7d2640ff2f8bcf22-0">
              Vad innebär era tak? Du hoppas nu att det här är ett golv och
              att man egentligen kan ha många fler vargar. Samtidigt säger Bengt-Anders
              Johansson att oppositionen vill ha så många fler vargar. Här är
              det tydligt att det är ett tak som man eftersträvar. Det blir
              lite kluvet om man säger till vargovännerna att de får skjuta
              av precis till den här nivån, medan man till vargvännerna säger
              att det är bara ett golv, så det kan finnas hur många helst. Nu
              måste man sätta ned foten på temat ta ansvar.
            </seg>
            <seg xml:id="i-7cfbda223b912f90-0">
              Vi från Miljöpartiet anser att man ska vara tydlig med att man
              vill ha en långsiktig livskraft. Det är inte det som är problemet
              i propositionen, att ert mål är att ni vill ha en gynnsam bevarandestatus
              och långsiktig livskraft. Problemet är att det är ni själva som
              definierar gynnsam bevarandestatus på ett sätt som inte alls överensstämmer
              med en forskning och de vedertagna biologiska kriterier som finns
              på alla möjliga områden för alla möjliga arter. Man har vissa
              kriterier för vad som är långsiktig livskraft. Man brukar bland
              annat tala om en genetiskt effektiv populationsstorlek på 500
              individer.
            </seg>
            <seg xml:id="i-6d452a431d06dee2-0">
              Men ni hittar på ett helt eget system utifrån era kortsiktiga
              kriterier, och dessutom bortser ni från genetiken. Då blir det
              problematiskt när era medel inte hänger ihop med era mål.
            </seg>
          </u>
          <note xml:id="i-ae7df0d785c657e7-0">
            Anf. 171 ANITA BRODÉN (FP) replik:
          </note>
          <u who="helena_leander_75e865" prev="cont" xml:id="i-da466a8bbc0c004e-1">
            <seg xml:id="i-79a5cb55a621b592-0">
              Herr talman! Vargkommittén som alla har hyllat här i kväll föreslog
              att vi skulle beskriva och bedöma ett spann där den gynnsamma
              bevarandestatusen fanns. Då ligger forskning till grund för det,
              bland annat från Skandulv och Naturvårdsverket. Det har varit
              vår utgångspunkt, och där har vi tagit ett politiskt ansvar. Utöver
              detta ska Naturvårdsverket granska spannet och fastställa en referenssiffra.
            </seg>
            <seg xml:id="i-318a61b878c4fa4b-0">
              Naturvårdsverket måste fastställa ett referensvärde som sedan
              skickas till EU för ett godkännande. Det är den vägen som man
              har att gå.
            </seg>
            <seg xml:id="i-5477a6caf335025f-0">
              Men vi har hela tiden baserat våra förslag på forskning. Med
              detta spann ges också utrymme för en adaptiv förvaltning. Då finns
              det möjlighet att göra en anpassning i olika bygder. Där det finns
              fler rovdjur kan man justera så att man hela tiden håller sig
              inom spannet. Detta ökar flexibiliteten, och vi tar hänsyn också
              till de människor som är berörda.
            </seg>
            <seg xml:id="i-a847b90c6512d53e-0">
              Herr talman! Jag vill avsluta med att säga att detta är en gedigen
              proposition och ett gediget betänkande. Efter ett besked från
              EU hoppas jag att vi får fortsätta med en nationell hållbar rovdjursförvaltning
              i vårt land.
            </seg>
          </u>
          <note type="speaker" xml:id="i-3942f28464e2c3f8-0">
            Anf. 172 ROGER TIEFENSEE (C):
          </note>
          <u who="roger_tiefensee_08d100" xml:id="i-b422de6fcb62f486-0">
            <seg xml:id="i-378eff40785f37a1-0">
              Herr talman! Vi debatterar i dag regeringens proposition En hållbar
              rovdjurspolitik . I propositionen föreslår regeringen att det
              övergripande och långsiktiga målet för rovdjurspolitiken ska vara
              att varg, björn, järv, lodjur och kungsörn i Sverige ska uppnå
              och bibehålla en gynnsam bevarandestatus enligt art- och habitatdirektivet,
              samtidigt som tamdjurshållning inte påtagligt försvåras och socioekonomisk
              hänsyn tas.
            </seg>
            <seg xml:id="i-edfc958ae1aefa7f-0">
              Egentligen har vi hela komplexiteten i rovdjursfrågan i den här
              målbeskrivningen. Å ena sidan har vi bevarandet och värnandet
              av livskraftiga rovdjurstammar, å andra sidan har vi avvägningen
              mot socioekonomisk hänsyn som självklart måste tas, inte minst
              när det gäller alla som håller tamdjur och påverkas av det samlade
              rovdjurstrycket från rovdjuren.
            </seg>
            <seg xml:id="i-46da826626b76b6b-0">
              Herr talman! Eftersom målbeskrivningen är så central för hela
              rovdjurspolitiken väljer jag att utgå ifrån den. Då kan jag snabbt
              konstatera att redan där tappar Socialdemokraterna bort sig.
            </seg>
            <seg xml:id="i-77533c8a9a38a8d3-0">
              Socialdemokraterna väljer att formulera ett eget mål snarlikt
              regeringens, men till sin innebörd väsensskilt. Socialdemokraternas
              mål lyder: Sverige ska ha långsiktigt livskraftiga stammar av
              rovdjuren som ger en biologisk mångfald, uppnår riksdagens miljökvalitetsmål
              samtidigt som tamdjurshållning inte påtagligt försvåras och socioekonomisk
              hänsyn tas.
            </seg>
            <seg xml:id="i-a30c4099bed99034-0">
              Enligt Socialdemokraternas motion är motivet att undvika en målkonflikt
              mellan miljökvalitetsmålen och målen för rovdjurspolitiken. Den
              stora skillnaden är att man har lyft bort begreppet gynnsam bevarandestatus.
            </seg>
            <seg xml:id="i-4bae884433fd960a-0">
              Att undvika målkonflikter låter väl bra, men problemet är ju
              att målkonflikten är konstruerad av motionärerna själva. Begreppet
              gynnsam bevarandestatus är centralt i art- och habitatdirektivet.
            </seg>
            <seg xml:id="i-f3ffc4048290005d-0">
              Enligt preciseringen av miljökvalitetsmålet – ett rikt växt-
              och djurliv – sägs bland annat: Bevarandestatusen ska vara gynnsam
              för naturligt förekommande naturtyper och arter i Sverige. För
              hotade arter ska statusen vara förbättrad, och tillräcklig genetisk
              variation ska vara bibehållen inom och mellan populationer.
            </seg>
            <seg xml:id="i-b6eb30c4c39019f8-0">
              Begreppet gynnsam bevarandestatus är alltså redan integrerat
              i miljökvalitetsmålet om ett rikt växt- och djurliv.
            </seg>
            <seg xml:id="i-60f29e5857b3ec71-0">
              Jag kan inte förstå hur man kan komma till slutsatsen att ett
              begrepp som redan är inkluderat i ett miljökvalitetsmål kan komma
              i konflikt med det målet. Det vore intressant att höra från Helén
              Pettersson i Umeå hur man kan komma fram till den konflikten.
            </seg>
            <seg xml:id="i-ce5e88eab4d618db-0">
              Herr talman! Det kan röra sig om begreppsförvirring, att Socialdemokraterna
              – när de skrev sin motion – helt enkelt inte hade koll på hur
              miljökvalitetsmålet preciseras. Preciseringen skedde så sent som
              2012.
            </seg>
            <seg xml:id="i-2c0529d4e1e1ca6c-0">
              En annan tolkning kan vara att det handlar om beröringsskräck
              från Socialdemokraterna. Precis som man tar bort begreppet gynnsam
              bevarandestatus från sin målformulering vill man att beslutet
              om referensvärde för intervallet för en gynnsam bevarandestatus
              också ska hållas borta från politiken och i stället beslutas av
              myndigheten.
            </seg>
            <seg xml:id="i-af0c0c71b88d6bfc-0">
              Som jag bedömer det är underlaget för att fatta beslut om intervall
              för referensvärden för populationsstorlek och utbredningsområde
              samt att bedöma bevarandestatusen för varg, björn, järv, lodjur
              och kungsörn i Sverige gediget.
            </seg>
            <seg xml:id="i-4c7d7f520a4b516d-0">
              Centerpartiet och regeringen anser att vi kan och ska fatta beslut
              om intervall för referensvärde. Men för Socialdemokraterna kokar
              det ned till att man inte vill, och det tycker jag är synd.
            </seg>
            <seg xml:id="i-7f8bfec4657a05b9-0">
              Herr talman! Regeringens motivering till att vi ska fatta ett
              beslut om detta intervall är att riksdagen tidigare har fattat
              beslut om miniminivåer och etappmål för rovdjursstammarna. Då
              är det fullt logiskt att riksdagen nu fattar beslut om intervall
              för referensvärde för varg, björn, järv, lodjur och kungsörn.
            </seg>
            <seg xml:id="i-f9aa7e8522220f48-0">
              Det är inte bara vi som tycker det. Tittar man både i Liljelunds
              rovdjursutredning och i Peter Egardts vargkommitté ser man att
              det finns stöd för det här.
            </seg>
            <seg xml:id="i-953303c3d93f9ce2-0">
              Jag kan citera ur Liljelunds rovdjursutredning från 2012, s.
              84–85, där han bland annat säger: Med de svårigheter som i flera
              år har funnits att hantera frågan om rovdjurens bevarandestatus
              kan det dock i ett övergångsskede behövas ett vägledande beslut
              av regeringen.
            </seg>
            <seg xml:id="i-d9c8ea2502b56747-0">
              Vargkommittén har tagits upp här i debatten och använts mycket.
              Vargkommittén åstadkom mycket och var väldigt värdefull, men –
              och det är ett viktigt men – den nådde inte enighet kring två
              delar som är viktiga punkter. Den nådde inte enighet kring om
              vargen har en gynnsam bevarandestatus i Sverige och på vilken
              nivå för stammen som den gynnsamma bevarandestatusen ska ligga.
              Det kom Vargkommittén inte överens om.
            </seg>
            <seg xml:id="i-8f2f63153c9f381f-0">
              Det är just det som regeringen presenterar här, och det är det
              som behövs för att vi ska få förvaltningsplaner – precis det som
              EU efterfrågar.
            </seg>
            <seg xml:id="i-27ed29686f5ef1d7-0">
              Då är det viktigt: Vad sade Vargkommittén om vem som ska fatta
              beslut? Jag citerar igen:
            </seg>
            <seg xml:id="i-e9eac0f4d1fc1bdd-0">
              Beräkningen av minsta livskraftiga population utgör det av art-
              och habitatdirektivet efterfrågade vetenskapliga underlaget avseende
              populationsstorlek. Det torde vara ogörligt att på naturvetenskaplig
              grund avgöra vilken nivå som är betydligt högre än minsta livskraftiga
              population. Riktlinjer för hur nivån ska fastställas bör därför
              beslutas av riksdagen. Det är helt och hållet ett nationellt beslut.
              Så länge det grundas på vetenskapligt underlag är det också i
              överensstämmelse med art- och habitatdirektivets krav.
            </seg>
            <seg xml:id="i-74261395dd28bc81-0">
              Det vetenskapliga underlaget är alltså minsta livskraftiga population,
              MVP.
            </seg>
            <seg xml:id="i-1d5ae123faa2b312-0">
              Det vi gör då, som regeringen föreslår, är just att vi beslutar
              om ett intervall. Efter riksdagens beslut får Naturvårdsverket
              i uppdrag att göra en bedömning av var referensvärdet ligger inom
              detta intervall. Det är egentligen en kombination av politiska
              riktlinjer och ett myndighetsbeslut. Det referensvärdet för gynnsam
              bevarandestatus, som Naturvårdsverket då fastställer, får sedan
              inte underskridas.
            </seg>
            <seg xml:id="i-8553f7d154b879c3-0">
              Referensvärdet är alltså ett golv för populationsstorleken. Det
              framgår tydligt i betänkandet, och det framgår tydligt i propositionen.
              Men ändå har det missförståtts. Jag kan tolka det så att missförståndet
              ibland är medvetet, och det beklagar jag.
            </seg>
            <seg xml:id="i-5cbc67bb1edeb445-0">
              Ett annat missförstånd som har kommit upp, och som har diskuterats
              här i debatten, handlar om kungsörnen. Det har understrukits i
              betänkandet, men det är också tydligt i propositionen, att orsaken
              till att kungsörnen finns med när det handlar om de stora rovdjuren
              är att den har behandlats av tidigare socialdemokratiska regeringar
              i samma sammanhang.
            </seg>
            <seg xml:id="i-a82fe1aa9f23cb74-0">
              Att vi nu fastslår ett referensvärde för kungsörnen innebär på
              intet sätt att vi ändrar kungsörnens skyddsstatus. Det är inte,
              kommer inte och ska inte vara möjligt att jaga kungsörn annat
              än när det handlar om skyddsjakt, precis som det är i dag. Och
              det är väldigt ovanligt.
            </seg>
            <seg xml:id="i-ba7341d945e02387-0">
              Jag hoppas att vi inte behöver fortsätta pajkastandet när det
              gäller den delen av propositionen.
            </seg>
            <seg xml:id="i-7ece99c8e3f2e17b-0">
              Det har också varit en diskussion om nivån för kungsörn. I propositionen
              på s. 47 står det att referensvärdet ska vara totalt 150 registrerade
              häckande par. Som jag förklarade tidigare är referensvärdet ett
              golv. Det är inte så, som Jens Holm har velat framställa det här,
              att referensvärdet skulle vara hur många kungsörnar vi ska ha.
            </seg>
            <seg xml:id="i-4bf3c17bc9e317f3-0">
              När det gäller registrerade häckande par refereras det i propositionen
              till att det 2000–2012 registrerades totalt mellan 105 och 305
              häckningar. Registrerade häckningar är i det fallet lyckade häckningar.
              Det har vi också förtydligat i betänkandet.
            </seg>
            <seg xml:id="i-40e0a4d8ae489629-0">
              Det finns en miniminivå på 600 häckande par. Kungsörnen häckar
              inte varje år, och när den häckar blir det inte alltid lyckade
              häckningar. Ett nyckeltal för häckande par, som alltså inte häckar
              varje år, är att ungefär 25 procent av häckningarna var lyckade.
            </seg>
            <seg xml:id="i-3afdf507edb77d8c-0">
              Vi hade en uppvaktning i utskottet, och jag ställde en direkt
              fråga till Artdatabanken: Vilket begrepp ska man använda? De kunde
              inte ge ett bra svar om vilket begrepp de tyckte att man skulle
              använda.
            </seg>
            <seg xml:id="i-c667b7a608ff454d-0">
              Jag kan bara beklaga att det har blivit en begreppsförvirring.
              Men avsikten är på intet sätt att sänka referensvärdet eller att
              sänka skyddsnivån när det gäller kungsörn.
            </seg>
          </u>
          <note xml:id="i-f42e86018be2bce1-0">
            Med det, herr talman, vill jag yrka bifall till förslaget i utskottets
            betänkande och avslag på samtliga reservationer.
          </note>
          <note type="speaker" xml:id="i-0c6b7dcb904e02af-0">
            Anf. 173 HELENA LEANDER (MP) replik:
          </note>
          <u who="helena_leander_75e865" xml:id="i-11311af75553a796-3">
            <seg xml:id="i-b085e02e70ff1ca1-0">
              Herr talman! Hur tolkar Roger Tiefensee det här:
            </seg>
            <seg xml:id="i-f12254adc017ddac-0">
              Det övergripande målet och de nationella målen för hur stora
              rovdjursstammarna skulle vara beslutades 2001 av riksdagen. Det
              beslutet var viktigt för att markera en politisk viljeinriktning.
              Samtidigt kan det ifrågasättas om riksdagen ska fatta så detaljerade
              beslut om antalet föryngringar eller djur. Det är enligt utredningens
              uppfattning en unikt hög upplösning i dessa beslut jämfört med
              beslut inom andra politikområden. Utredningen anser att det är
              en typ av beslut som i första hand regeringens myndigheter bör
              fatta.
            </seg>
            <seg xml:id="i-070d0105672f3be8-0">
              Det är alltså Rovdjursutredningen som säger detta.
            </seg>
            <seg xml:id="i-69f899b9fdc97d6d-0">
              Även Vargkommittén är inne på liknande tankegångar, men de pratar
              också om att man bör ha någon sorts riktlinjer från riksdagens
              sida.
            </seg>
            <seg xml:id="i-89d6b72360a13cb0-0">
              Det kan jag tycka är rimligt. Jag skulle gärna se att vi slog
              fast att vi vad gäller de stora rovdjuren precis som för andra
              arter ska använda klassisk bevarandebiologi när man pratar om
              en genetiskt effektiv populationsstorlek på 500 individer, vilket
              är vad man brukar prata om för långsiktig livskraft.
            </seg>
            <seg xml:id="i-29fc52506792fffc-0">
              Minsta livskraftiga population är ju ett helt annat begrepp,
              som här har tolkats som 10 procent utdöenderisk på 100 år. Att
              man sedan inom art- och habitatdirektivet har förtydligat gynnsam
              bevarandestatus, som ligger betydligt högre än minsta livskraftiga
              population, innebär ju inte att man ska räkna baklänges därifrån
              utan att man räknar fram långsiktig livskraft på klassiskt sätt.
              Och sedan, för att inte ens centerpartister ska börja tvivla,
              förklarar man att det är högre än minsta livskraftiga population.
            </seg>
            <seg xml:id="i-26ada51de5c8a802-0">
              Det var min lilla synpunkt kring det.
            </seg>
            <seg xml:id="i-d28d23adad20c6f4-0">
              Sedan är det återigen frågan om att det är golv men inga tak.
              Men hur vet vi om det blir någon jakt då? Blir det någon jakt
              till vintern? Bengt-Anders Johansson var övertygad om att det
              blir vargjakt till vintern, medan både Roger Tiefensee och Anita
              Brodén har sagt att det här bara är ett golv och att vi sedan
              får se vad Naturvårdsverket gör av saken. Om det nu är så viktigt
              att man politiskt tar ansvar tycker jag att det är viktigt att
              vi får veta om det blir någon vargjakt i vinter eller inte.
            </seg>
          </u>
          <note type="speaker" xml:id="i-848c530496edd84e-0">
            Anf. 174 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-b422de6fcb62f486-1">
            <seg xml:id="i-453e0eb0d50d792c-0">
              Herr talman! Om man läser lite längre ned på den sida i Rovdjursutredningen
              som Helena Leander just citerade kommer man till det som jag citerade
              i mitt anförande: Med de svårigheter som i flera år har funnits
              att hantera frågan om rovdjurens bevarandestatus kan det dock
              i ett övergångsskede behövas ett vägledande beslut av regeringen.
            </seg>
            <seg xml:id="i-2794b4b4098de7e9-0">
              Rovdjursutredningen konstaterar att det inte är brukligt att
              en riksdag eller en regering fattar så detaljerade beslut som
              besluten om ett referensvärde. Men det vi gör nu är att ange ett
              intervall för referensvärdet, och referensvärdet är ett golv.
              Det är precis det som Liljelund säger.
            </seg>
            <seg xml:id="i-2533560c89b4ea2d-0">
              Art- och habitatdirektivet är inriktat på bevarande. Vi är i
              nu ett övergångsskede mot förvaltning, och Liljelund pekar på
              att det i ett sådant övergångsskede kan vara bra med ett vägledande
              beslut från regeringen. Men nu är det ju ännu bättre att det blir
              ett riksdagsbeslut. Jag tycker att det är fullt logiskt, och det
              stämmer väl överens med vad han säger.
            </seg>
            <seg xml:id="i-6f5f19bac17ae159-0">
              Rovdjursutredningen kom fram till 450 vargar, och det var, som
              Bengt-Anders mycket tydligt redogjorde för, beräknat på en population
              som var helt avskild.
            </seg>
            <seg xml:id="i-9b7a35fcb4dadc73-0">
              Nu är det inte så. Vi har en population med invandring norrifrån
              – från Finland och Ryssland. En gynnsam bevarandestatus ska ju
              beräknas på det faktiska förhållandet. Det är rätt ointressant
              att ha en akademisk diskussion om en helt avskild vargstam när
              vi har inte har en sådan i verkligheten.
            </seg>
          </u>
          <note type="speaker" xml:id="i-74bcb108e89d826b-0">
            Anf. 175 HELENA LEANDER (MP) replik:
          </note>
          <u who="helena_leander_75e865" xml:id="i-11311af75553a796-4">
            <seg xml:id="i-f8968d9b3c090d35-0">
              Herr talman! Vägledande beslut är jag absolut med på, bland annat
              det här med genetiskt effektiv populationsstorlek och sådana saker
              som är klassiska inom bevarandebiologin.
            </seg>
            <seg xml:id="i-f883021345ae5126-0">
              Men i meningen precis efter den som Roger Tiefensee nyss citerade
              – nu står vi här och citerar – kommer utredningen ändå fram till
              att ansvariga myndigheter bör besluta om miniminivåer för rovdjuren.
            </seg>
            <seg xml:id="i-40dbdede70bef5ec-0">
              Jag hoppas att vi kan lägga det bakom oss nu och i stället rikta
              in oss på frågan om vad vi ska göra med den gynnsamma bevarandestatusen.
              Vi borde helt enkelt lämna över den till dem som är duktiga på
              det.
            </seg>
            <seg xml:id="i-c59043ec34d814bd-0">
              Sedan har vi frågan om vad vi ska göra innan vi har nått upp
              till den nivån. Ska vi fortfarande ha jakt eller inte? Jag tycker
              att det är orimligt att vi har licensjakt på arter som inte har
              nått upp till gynnsam bevarandestatus i de siffror som Naturvårdsverket
              har rapporterat till EU-kommissionen.
            </seg>
            <seg xml:id="i-492d8945102906f5-0">
              Vad det gäller Rovdjursutredningen och hur genetiskt isolerad
              den svenska vargstammen är kan vi konstatera att vi sedan vargstammen
              grundades har haft sju invandrare. Det är en väldigt liten invandring
              på så lång tid. Vi har lyckats få in några på sista tiden, men
              de är väldigt få och det har krävt viss hjälp på traven.
            </seg>
            <seg xml:id="i-9298a9f8bd846108-0">
              Det för mig in på frågan om genetiken. Förra miljöministern,
              centerpartisten Andreas Carlgren, ville att vi skulle skjuta vargar
              för att de var inavlade. Nu är budet att vi skjuta vargarna för
              att de inte är inavlade och att det har löst sig. Jag får inte
              riktigt ihop logiken.
            </seg>
            <seg xml:id="i-53184fbb983563ff-0">
              Vi har fortfarande stora problem med inavel inom den svenska
              vargstammen. Inavelsgraden är hög – nästan lika hög som vid syskonparning.
              Vi har inte lyckats få till stånd någon större naturlig invandring
              från Finland. Att då bygga sina mål för vargarna på någon sorts
              förhoppning som inte stämmer med verkligheten om ett massivt inflöde
              av vargar är bara naivt.
            </seg>
          </u>
          <note type="speaker" xml:id="i-67079e44c063764d-0">
            Anf. 176 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-b422de6fcb62f486-2">
            <seg xml:id="i-1daa4d8a62ce1de1-0">
              Herr talman! Vi slänger citat fram och tillbaka här. Jag tolkar
              ändå Helena Leander som att Miljöpartiet skulle tycka att det
              var okej att fatta ett inriktningsbeslut. Det är precis det vi
              nu gör med intervallet. Därefter får Naturvårdsverket i uppdrag
              att fatta det slutliga beslutet om var referensvärdet ska ligga
              inom detta intervall. Det är precis det som Rovdjursutredningen
              och även Vargkommittén förespråkar. Vi lägger helt enkelt en ram,
              en politisk inriktning. Det är vår skyldighet att göra det.
            </seg>
            <seg xml:id="i-3a48350547f9774c-0">
              Om man helt skulle lämna det till myndigheterna att bedöma vet
              man inte riktigt var det landar. Det har liksom fluktuerat – om
              man hade beslutat det på Rovdjursutredningens tid hade man hamnat
              någonstans runt 450 vargar. Sedan kom man fram till att det var
              fel. Det byggde inte på korrekta uppskattningar.
            </seg>
            <seg xml:id="i-c911b22bd7a8875c-0">
              En korrekt uppskattning är att vi har en vargstam som har ett
              utbyte med omvärlden. Då behöver vi inte ha en så stor vargstam
              för att den ska bli genetiskt livskraftig.
            </seg>
            <seg xml:id="i-9479dab075fbff20-0">
              Regeringen bedömer att vi nu har en vargstam som har uppnått
              gynnsam bevarandestatus, och det bygger vi på fakta från Skandulv.
            </seg>
            <seg xml:id="i-47137b74ab878de7-0">
              Nästa steg är att förvalta rovdjursstammen. Om vi inte förvaltar
              den växer vargstammen och vi får ett ökat rovdjurstryck och problem
              med den socioekonomiska statusen. Vi får problem för alla som
              vill ha tamdjur.
            </seg>
            <seg xml:id="i-b57def90a79757c8-0">
              Vi diskuterar biologisk mångfald i andra sammanhang. Betande
              mular – får, kor – är viktiga för att bevara biologisk mångfald.
              Jag vill ha även den biologiska mångfalden. Det är därför jag
              tycker att rovdjurspropositionens avvägning är bra och att vi
              ska fatta beslut om den.
            </seg>
          </u>
          <note type="speaker" xml:id="i-805363572fe7a2f4-0">
            Anf. 177 JOSEF FRANSSON (SD):
          </note>
          <u who="josef_fransson_b32cdd" xml:id="i-701d5953fbf88094-0">
            <seg xml:id="i-6e8c9eb68ec8520d-0">
              Herr talman! Varför finns vi? Vad är meningen med livet? Det
              är stora och svåra frågor, men de kommer ändå inte i närheten
              av frågan om hur många vargar vi ska ha i Sverige.
            </seg>
            <seg xml:id="i-3aea33adccf1fe66-0">
              Rovdjursfrågan engagerar. Nästan alla har en åsikt, ofta en stark
              sådan. Polariseringen är tydlig och delar i första hand stad och
              landsbygd. Frågan delar också många politiska partier mitt itu.
            </seg>
            <seg xml:id="i-208fae813e1905f5-0">
              När det gäller rovdjursfrågan i allmänhet och vargfrågan i synnerhet
              krävs det kompromisser. Få, om ens någon, kommer att få exakt
              som de vill. Oavsett var politiken landar kommer väldigt många
              att bli besvikna; så enkelt är det.
            </seg>
            <seg xml:id="i-3ccb05757ced95d1-0">
              Från Sverigedemokraternas sida har vi valt att ställa oss bakom
              rovdjurspropositionen i dess helhet. Detta gör vi därför att vi
              tycker att den över lag är ett steg i rätt riktning för att få
              till en rovdjurspolitik som tar hänsyn till och kompromissar mellan
              de olika intressen som finns och att den syftar till en mer aktiv
              förvaltning. Därmed inte sagt att propositionen i varje stavelse
              är precis så som vi själva skulle ha skrivit den.
            </seg>
            <seg xml:id="i-f47a42021a7fc184-0">
              En viktig aspekt för Sverigedemokraterna var en önskan att få
              till den breda parlamentariska majoritet som även föregående talare
              har talat om. Det skulle ge politiken en större legitimitet, vilket
              vi menar har ett värde i sig.
            </seg>
            <seg xml:id="i-7991c7f335f17b7d-0">
              Nu kan vi dock konstatera att majoriteten beklagligt nog blir
              relativt svag. Vilket av blocken man ska skylla det på får ni
              reda ut själva. Men skyttegravskriget som råder i den här frågan,
              och som jag menar behöver få ett slut, lär tyvärr fortsätta på
              grund av att vi inte fick en starkare majoritet.
            </seg>
            <seg xml:id="i-8f9ef448cde59e5b-0">
              För övrigt kan jag säga att inför nästa rovdjursproposition hoppas
              jag naturligtvis att även Sverigedemokraterna får sitta med vid
              bordet.
            </seg>
            <seg xml:id="i-95ca6fd01c792dcd-0">
              Nu hoppas jag dock att den framlagda politiken används på ett
              klokt sätt av de myndigheter och länsstyrelser som ska utfärda
              de slutgiltiga förordningarna och nivåerna och att man lyckas
              skapa en bred acceptans ute i samhället.
            </seg>
            <seg xml:id="i-259129cd4149a587-0">
              Herr talman! Jag har rest runt i Sverige och träffat lantbrukare
              i rovdjurskänsliga näringar i de rovdjurstäta länen. Dessa är
              nästan alltid utpräglade naturmänniskor som älskar naturen och
              sin landsbygd. Den landsbygdsnäring som sett till antalet rovdjursangrepp
              är mest ansatt är utan tvivel lammproduktionen. Enligt uppgifter
              från branschen har detta resulterat i att många bönder på sina
              håll helt enkelt har tvingats slå igen, packa ihop och dra vidare
              om de vill fortsätta med fårnäring.
            </seg>
            <seg xml:id="i-fbe9d5edc17f69fc-0">
              Någonting som är intressant är att det i den väldigt polariserade
              debatten ofta pratas om varghatare – trevligt nog inte här i dag,
              men runt köksborden. När jag har rest runt har jag inte träffat
              de här varghatarna. Det är möjligt att man har sett dem på nätet,
              men jag har inte träffat på dem bland dem som verkligen är drabbade.
            </seg>
            <seg xml:id="i-dab287f0fae78b91-0">
              Tongångarna har snarare varit att man absolut tycker att vargen
              har sin plats i vår fauna men att dagens situation på vissa platser
              är påtagligt besvärlig och ett direkt hot mot den verksamhet man
              bedriver. Just därför tycker vi att det är positivt att propositionen
              tydligt betonar den socioekonomiska hänsynen och att den ger goda
              möjligheter att flytta ned delar av beslutsmakten över förvaltningen
              på länsstyrelsenivå så att makten flyttar närmare människorna.
            </seg>
            <seg xml:id="i-093a9265eadbaa8e-0">
              Propositionen som vi i dag debatterar har måhända en viss slagsida
              mot landsbygdsnäringarnas intressen i förhållande till dagens
              rovdjurstryck. Men jag menar ändå att det här är ett kompromissförslag.
            </seg>
            <seg xml:id="i-faf9b2efed10fad6-0">
              På vissa håll har medierna framställt det som början på en brutal
              rovdjursslakt. Jag har förståelse för att detta har upprört människor,
              som skickar mejl och så vidare – till oss alla, antar jag. Men
              precis som det står i propositionen har vi i dag fler rovdjur
              och ett större rovdjurstryck i Sverige än någonsin tidigare i
              mannaminne.
            </seg>
            <seg xml:id="i-f91ea6fa90dd3fbe-0">
              Vårt beslut att stödja propositionen bygger på noggranna avvägningar
              ur flera perspektiv, men inte minst handlar vårt ställningstagande
              om hoten mot traditionella lantbruksformer med mycket höga kulturvärden,
              som dessutom håller landets friskaste och kanske gladaste djur.
              Nu skulle nog vissa säga att regeringen och dess politik på andra
              håll är ett minst lika stort hot mot dessa näringar som rovdjuren,
              men i kväll är det vargen som pekas ut som särskilt problematisk.
            </seg>
            <seg xml:id="i-3f160065e157f3b3-0">
              Något som sällan påpekas i debatten är att vargen faktiskt inte
              är globalt utrotningshotad utan anses av det internationella samfundet
              vara livskraftig, även då man undantar underarter som skiljer
              sig från den svenska vargen. Den svenska vargen har dessutom ett
              utbredningsområde tillsammans med den norska vargen som bör räknas
              in i ekvationen om gynnsam bevarandestatus.
            </seg>
            <seg xml:id="i-5e05c0ea48835449-0">
              Däremot har vi helt unika gamla svenska lantraser av nötdjur
              som är utrotningshotade, till exempel fjällko och rödkulla. Fjällkon
              hålls vid liv endast genom människors engagemang och det kulturjordbruk
              som finns kvar i Sverige, såsom fäbodjordbruket. Den svenska fjällkon
              har väldigt långa anor i Sverige och dess släkte, som är väl anpassat
              till Nordens kallare klimat, tros härstamma så långt tillbaka
              som till vikingatiden. Mjölken från fjällkon har speciella egenskaper
              och lämpar sig särskilt för att göra ost. Detta gör rasen helt
              unik i sitt slag. Avelsbasen för det här djuret består i dag endast
              av ca 600 individer.
            </seg>
            <seg xml:id="i-c4893c6c7d957d47-0">
              Förutom att fjällkons existens är beroende av fäbodbruk är fäbodbruket
              i sin tur beroende av en reglerad rovdjursstam. Som säkert de
              flesta vet innebär fäbodbruk att djur vallas på sommarbete under
              traditionella former. Denna driftstradition har gett upphov till
              unika kulturyttringar i form av matlagning, musik och traditioner
              som i sin form finns bara i Sverige. Värt att tillägga är att
              här hjälper inga rovdjursstängsel. Det är ungefär som för rennäringen
              – det är svårt att skydda dessa djur med rovdjursstängsel om man
              ska kunna vidhålla bruksformerna. Något ytterligare unikt i Sverige
              är att fäbodbruken till en övervägande del är kvinnliga arbetsplatser.
            </seg>
            <seg xml:id="i-578d9c1772fcbd1e-0">
              Fäbodbruken försvinner nu i en oroande hög takt. Från branschen
              har man gjort gällande att ca 10 fäbodbruk per år läggs ned, vilket
              ska sättas i relation till att det finns knappt 200 bruk kvar
              i Sverige. Fäbodjordbruket har i dag två huvudsakliga fiender
              för sin överlevnad. Det ena är faktiskt regeringen, som uppvisar
              ett sällsynt ointresse för näringens fortlevnad, bland annat genom
              att man halverade stödnivåerna för några år sedan. Det andra är
              rovdjuren.
            </seg>
            <seg xml:id="i-36daf1deabb99265-0">
              Vår historiska identitet är synonymt med ett aktivt fäbodbruk.
              Det går inte att till fullo beräkna den förlust som skulle åsamkas
              Sverige om denna bruksform tillåts försvinna. Då förlorar vi ett
              stort, levande kulturarv. Därför är det extra viktigt att vi får
              till en mer aktiv förvaltning för rovdjurspolitiken.
            </seg>
            <seg xml:id="i-a516dcfb0ec0e130-0">
              Herr talman! Jag ser att jag också drar över tiden. Jag är i
              gott sällskap.
            </seg>
            <seg xml:id="i-c6ecf04d0982c632-0">
              Som jag sade innan är ju kanske inte varje stavelse i propositionen
              exakt så som om man hade önskat. Beskedet från Sverigedemokraterna
              är att vi vill ha bred, parlamentarisk uppbackning för propositionen
              för att slippa skyttegravskriget, som vi kanske får fortsätta
              leva med.
            </seg>
            <seg xml:id="i-1981000a02e923c4-0">
              Det finns ändå något jag skulle vilja lyfta fram och som det
              råder lite frågor kring. Det gäller kungsörnen och vad som är
              anledningen till att man har valt att lyfta in arten i rovdjurspropositionen.
              Jag har gång efter annan försökt få klarhet i regeringens intentioner
              med detta, men kan inte säga att jag har blivit vidare klok på
              de svar jag fått.
            </seg>
            <seg xml:id="i-dd385df553c17eb9-0">
              Kungsörnen ingick inte i det ursprungliga utredningsuppdraget
              utan lyftes in i sista sekunden innan propositionen skulle presenteras.
              Detta tog inte minst Sveriges Ornitologiska Förening och Kungsörn
              Sverige på sängen, som förutom att de haft svårt att förstå syftet
              med införandet inte heller instämmer i att vi redan i dag har
              uppnått gynnsam bevarandestatus.
            </seg>
            <seg xml:id="i-87eabd367f99e345-0">
              Jag har som jag sade ställt flera frågor om detta till regeringen
              och dess representanter, som alla försäkrat att det absolut inte
              handlar om att öppna för någon jakt på kungsörn. Jag ska säga
              att jag tror på regeringens företrädare i det här fallet då det
              mig veterligen inte finns några intressegrupper som är intresserade
              av att bedriva jakt på kungsörn. Frågan varför man ändå tar med
              örnen hänger därför kvar i luften.
            </seg>
            <seg xml:id="i-9a4bd489d3c38fc4-0">
              Jag har också ställt frågan till Miljödepartementet om det finns
              några externa intressen som tryckt på för att få med kungsörnen
              i rovdjurspropositionen. Även där har svaret varit nej. Det är
              ingen jakt och inga externa intressen som har tryckt på.
            </seg>
            <seg xml:id="i-9fff510206763567-0">
              Om nu detta är regeringens besked så får vi väl tro på det. Men
              det finns faktiskt ett uttalande från centerpartisten och vindkraftssamordnaren
              Lars Thomsson som väcker vissa frågor. Han skriver följande i
              Gotlands Vindelsproducenters medlemsnytt i förra månaden: Agerandet
              för att lösa frågeställningarna kring den – i lagtolkningen –
              så förstorade konflikten mellan vindkraft och fåglar pågår på
              flera plan. Dels är trycket mot Miljödepartementet fortsatt stort
              från hela branschen. Detta sägs av en herre som jag har uppfattat
              som helt underställd Miljödepartementet som vindkraftssamordnare.
              Ni får rätta mig om jag har fel.
            </seg>
            <seg xml:id="i-e534fe1ee803cc10-0">
              Han säger alltså att Miljödepartementet har varit stort ansatt
              från vindkraftsbranschen att juridiskt komma till rätta med den
              förstorade konflikten mellan vindkraft och fåglar samt att försöka
              få till en lösning på detta.
            </seg>
            <seg xml:id="i-09e54373a3bae1e3-0">
              Detta handlar om Gotland, och där har en fältstudie precis avslutats
              där man har räknat antalet fåglar som krockat med vindkraftverk.
              Det visar sig att mellan 5 och 10 procent av hela den örnpopulation
              som finns på Gotland har blivit vindkraftsdödad bara under det
              senaste året.
            </seg>
            <seg xml:id="i-d88c14269e0cc54d-0">
              Jag hoppas verkligen att regeringen inte fört mig och alla andra
              bakom ljuset i sina intentioner och att det börjar dyka upp referenser
              till rovdjurspropositionen gällande gynnsam bevarandestatus för
              kungsörnen i diverse tillståndsprövningar för exploatering och
              att man därigenom ska slippa ta hänsyn till om exploateringen
              ligger mitt i ett kungsörnsrevir.
            </seg>
            <seg xml:id="i-daf435b99cd10b6c-0">
              I dag kan jag inte ta replik på Alliansens företrädare, men jag
              ser att någon har begärt replik på mitt anförande. Jag hoppas
              ju att Moderaternas eller Centerpartiets representant kan komma
              upp och svara på detta och kanske stilla mina farhågor. Här är
              de frågor jag ställer: Har ni fört in kungsörnen i propositionen
              som en eftergift till vindkraftsbranschen? Det skulle jag gärna
              vilja få svar på. Kan ni försäkra att detta inte kommer att påverka
              framtida tillståndsprövningar för exploatering av naturen?
            </seg>
          </u>
          <note type="speaker" xml:id="i-8ebe33f209ca05aa-0">
            Anf. 178 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-b422de6fcb62f486-3">
            <seg xml:id="i-7e3ebb3996a1927e-0">
              Herr talman! Eftersom Josef Fransson ägnar sig åt spekulationer
              vill jag läsa ur regeringens proposition på s. 47, där man skriver
              just om kungsörnens bevarandestatus: Regeringen anser att kungsörnen
              ska betraktas som en del av de stora rovdjuren i likhet med tidigare
              propositioner En sammanhållen rovdjurspolitik (prop. 2000/01:57)
              och En ny rovdjursförvaltning (prop. 2008/09:210). Kungsörnens
              bevarandestatus bör därmed bedömas i likhet med de övriga stora
              rovdjursarterna.
            </seg>
            <seg xml:id="i-60ce38ea8c13bca2-0">
              Det säger jag som en förklaring, eftersom Josef Franssons undrade.
              Josef Fransson har uppenbarligen ställt frågor men kanske inte
              läst just den här delen av propositionen. Det är ett förtydligande
              till Josef Fransson och för kammarens protokoll.
            </seg>
          </u>
          <note type="speaker" xml:id="i-b3c29d614e6bf0fa-0">
            Anf. 179 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-701d5953fbf88094-1">
            <seg xml:id="i-8df403154be1d9f5-0">
              Herr talman! Jag ställde som sagt frågan direkt till Miljödepartementet.
              Frågan var ganska kort och koncis: Finns det några externa intressen
              som har drivit på för att man ska driva in kungsörnen i rovdjurspropositionen?
              Svaret var nej. Det är möjligt att man är helt ärlig. Men jag
              tycker ändå att det citat jag läste upp från Lars Thomsson säger
              någonting. Just på Gotland, i det här fallet, där bevisligen många
              örnar har blivit ihjälslagna är man från vindkraftsbranschen väldigt
              angelägen om att få till en förändring i lagstiftningen, så att
              man ska kunna fortsätta exploateringen av vindkraft. Det ter sig
              för mig helt uppenbart när jag läser det här. Det har åtminstone
              varit hans intentioner. Det jag försöker reda ut är om det också
              har varit era intentioner. Men kan ni försäkra att det absolut
              inte är fallet kanske jag får nöja mig med det svaret.
            </seg>
            <seg xml:id="i-ce0c3ea89c1c7fee-0">
              Jag hoppas som sagt att det här inte kommer att dyka upp i olika
              tillståndsprövningar när man vill sätta upp ett vindkraftverk,
              kanske mitt i ett örnrevir. Man slår ihjäl den första örnen. Då
              kanske det kommer någon annan örn och flyttar dit, och så slår
              man ihjäl den också. Det blir en följetong, så att säga, som tar
              på bestånden.
            </seg>
            <seg xml:id="i-b1fac4372424fa88-0">
              Jag vet inte om jag kan få de försäkringarna. Eller ska jag bara
              lita på det som du läste upp i propositionen? Mig veterligen har
              ingen kunnat ge ett bra svar på frågan om varför det här är infört.
              Vad är syftet?
            </seg>
          </u>
          <note type="speaker" xml:id="i-5af80a56ba766fbf-0">
            Anf. 180 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-b422de6fcb62f486-4">
            <seg xml:id="i-979b2c11afd34db1-0">
              Herr talman! Josef Fransson frågade miljöministern och fick ett
              rakt svar: Nej, det har inte varit några påtryckningar. Jag kan
              läsa ur propositionen igen om det är svårt att ta in: Regeringen
              anser att kungsörnen ska betraktas som en del av de stora rovdjuren
              i likhet med tidigare propositioner En sammanhållen rovdjurspolitik
              (prop. 2000/01:57) och En ny rovdjursförvaltning (prop. 2008/09:210).
              Kungsörnens bevarandestatus bör därmed bedömas i likhet med de
              övriga stora rovdjursarterna.
            </seg>
            <seg xml:id="i-cd94b53ea2fe03d9-0">
              Det är alltså för att kungsörnen har behandlats som en del av
              de stora rovdjursarterna tidigare som kungsörnen finns med i den
              här propositionen. Det är ingen annan anledning.
            </seg>
            <seg xml:id="i-8577f21eec15b407-0">
              Sedan har jag förståelse för Josef Fransson. Jag har också fått
              sådana mejl. Det handlar om det här spekulativa. Men jag har gett
              ett rakt svar. Om man läser i regeringens proposition kan man
              få ett tydligt skäl till detta. Jag hoppas att Josef Fransson
              kan känna sig nöjd med det.
            </seg>
          </u>
          <note type="speaker" xml:id="i-012a3bc6fe561f51-0">
            Anf. 181 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-701d5953fbf88094-2">
            <seg xml:id="i-1686c038bc3d259c-0">
              Herr talman! Tack för svaret, Roger Tiefensee! Man får väl trots
              allt konstatera att Centerpartiet har agerat lite splittrat i
              den här frågan, eftersom din kollega – enligt uppgift är han just
              centerpartist på Gotland och jobbar direkt underställd Miljödepartementet,
              som jag har förstått det – har gett uttryck för just den här åsikten.
              Men han har givetvis inte kopplat den till rovdjurspropositionen.
            </seg>
            <seg xml:id="i-b24609e0a9e6fee4-0">
              Jag tackar ändå för svaret, och så hoppas jag att mina farhågor
              inte besannas.
            </seg>
          </u>
          <note type="speaker" xml:id="i-61fd0bea9c991822-0">
            Anf. 182 IRENE OSKARSSON (KD):
          </note>
          <u who="christina_oskarsson_9f59a4" xml:id="i-696ed23cdd3e257c-0">
            <seg xml:id="i-64a877d979700895-0">
              Herr talman! I kväll gör vi nog skäl för talesättet: Vad hjärtat
              är fullt av talar munnen. Få frågor engagerar, berör och upprör
              människor på det sätt som den vi har på agendan i kväll. Det handlar
              om våra rovdjur och framför allt vargen.
            </seg>
            <seg xml:id="i-257dae78f98a94c1-0">
              Många är berättelserna om hur fantastisk eller hur hemsk förekomsten
              av rovdjur är i vårt land. Även här gäller det i första hand vargen.
            </seg>
            <seg xml:id="i-0bc2962c140872e6-0">
              I dagens debatt inför nästa veckas beslut är det många siffror
              som har flugit runt i luften. Det är mycket statistik och många
              hänvisningar till forskargrupper, myndigheter och organisationer.
              Intressegrupper sätts mot varandra eller ställer sig själva mot
              varandra, allt för att försvåra, skulle jag säga, en balanserad
              diskussion. Det har varit snudd på omöjligt att ha en sådan under
              de år jag har försökt delta i det arbetet.
            </seg>
            <seg xml:id="i-d7667f4e36a35612-0">
              Därför är det, herr talman, glädjande att vi i dag ändå står
              här och kan ta ett steg i riktning mot att få en bättre balans
              i hur vi arbetar med de här frågorna. Utgångspunkten är förvaltarskap.
              Det är vårt ansvar att värna och vårda naturen och att göra det
              möjligt att bo, leva och verka i en landsbygd. Jag ska citera
              Vargkommittén: Förvaltningen måste skapa former för samexistens
              mellan människa och varg, både för människans och för vargens
              bästa.
            </seg>
            <seg xml:id="i-e16e20b960d6cce9-0">
              Det är det vi måste ha för ögonen i det arbete som bedrivs i
              den här kammaren. Det gäller inte bara vargen, skulle jag vilja
              säga. Det gäller alla djur, men kanske i första hand rovdjuren,
              för de framkallar så mycket känslor hos oss på olika sätt.
            </seg>
            <seg xml:id="i-3ae28651ac0a5b9f-0">
              Herr talman! Det har citerats ovanligt mycket direkt ur de dokument
              vi har. Jag tänker fortsätta på det sättet – jag är inte säker
              på att jag klarar att hålla tiden, med tanke på hur snabbt klockan
              går. På s. 13 i miljö- och jordbruksutskottets betänkande 7 står
              det tydligt och klart:
            </seg>
            <seg xml:id="i-cea6db8bf8f51e05-0">
              Regeringen föreslår att riksdagen godkänner att det övergripande
              och långsiktiga målet för rovdjurspolitiken är att varg, björn,
              järv, lodjur och kungsörn i Sverige ska uppnå och bibehålla en
              gynnsam bevarandestatus enligt art- och habitatdirektivet, samtidigt
              som tamdjurshållning inte påtagligt försvåras och socioekonomisk
              hänsyn tas.
            </seg>
            <seg xml:id="i-f96218b622ab370e-0">
              Det är äntligen en helhetsbild, herr talman.
            </seg>
            <seg xml:id="i-c9cfba34c30d6183-0">
              Många talare har före mig gett bakgrunden till dagens betänkande.
              Jag har som kristdemokrat ett antal punkter som jag skulle vilja
              sätta fokus på. Jag har sagt ordet tre gånger redan.
            </seg>
            <seg xml:id="i-d2762c94f9fc4a8c-0">
              Det handlar om förvaltarskap som grunden för arbetet. Det handlar
              om att värna om att beslutade lagar och regler efterlevs. Det
              handlar om att avvägningar görs när målkonflikter uppstår mellan
              olika intressen, som var för sig ska värnas, uppfyllas och skyddas.
            </seg>
            <seg xml:id="i-5f9d448967806840-0">
              Den senaste uppgiften är vår. Den är svår, men den är vår. Det
              är det vi sitter här för.
            </seg>
            <seg xml:id="i-7a7dd27bba11a8bc-0">
              Sveriges rovdjursförvaltning skulle kunna beskrivas som en framgångssaga,
              men av någon skulle den naturligtvis beskrivas som dess motsats.
              Man kan dock konstatera att stammarna har ökat betydligt. Även
              utbredningsområdena har vidgats. Från vårt inträde i Europeiska
              unionen till i dag har arterna haft en god utveckling.
            </seg>
            <seg xml:id="i-d68f5f1dd1043d05-0">
              Men det finns en annan sida av myntet. Det är företagare som
              inte längre kan bedriva sin verksamhet av rädsla för att de ska
              få sina djur skadade eller dödade. Det är renskötare och fårfarmare
              men även nötköttsproducenter. Det är stora påfrestningar som har
              berört jägarkår och människor som har andra tamdjur i sin närhet
              som de inte vågar släppa ut. Och det gäller jaktturism.
            </seg>
            <seg xml:id="i-febc634d81130d9b-0">
              Herr talman! En av de viktigaste grundfrågorna i dagens diskussion
              är: Vem är det som ska fatta de svåra besluten? Ska vi våga fatta
              dem här i kammaren, eller ska vi delegera dem till våra myndigheter?
            </seg>
            <seg xml:id="i-d6dd48293944cfe4-0">
              Herr talman! Jag tror att människor har valt oss för att vi ska
              fatta svåra beslut utifrån de goda underlag som vi får. Jag ska
              inte dra paralleller till andra ämnen, för då, herr talman, riskerar
              vi att få hålla på en god stund till i natt. Det har dock flugit
              en tanke i mitt huvud om att det är många svåra beslut som denna
              kammare har fattat utifrån kompetenta underlagsarbeten från myndigheter
              och expertgrupper. Det har gällt – nu kommer det några exempel
              ändå – nytt materiel till försvaret, utbildningsnivåer inom skolan,
              hur gymnasieskolan ska utformas, ersättningar inom sjukvård och
              så vidare. Det är vi kapabla till. Men enligt somliga är vi inte
              kapabla till att utifrån de underlag vi har fått sätta gränsen
              för vad som är gynnsam bevarandestatus för dessa djur. Jag tycker
              att det är vår skyldighet. Det gångna årets diskussioner och debatter
              har visat att det är nödvändigt.
            </seg>
            <seg xml:id="i-aaf5ebf873f15901-0">
              Alliansregeringen tog steg under förra mandatperioden. Tyvärr
              sköts en del av det arbetet i sank. Nu är det inte bakåtblicken
              utan framåtblicken som måste råda. Vi kristdemokrater i alliansregeringen
              anser att vi måste hålla samman. Vi måste se till så att det är
              möjligt att när så är befogat få jaga. Men det ska göras enligt
              gällande regelverk, som vi här i kammaren har ställt oss bakom.
              Då var vi där igen: Vem har fattat besluten?
            </seg>
            <seg xml:id="i-c09a3b9b25e155b0-0">
              Vi ställer oss också bakom ett antal beslut som har fattats i
              Bryssel. Vi har ställt oss bakom art- och habitatdirektivet, och
              med det följer åtaganden.
            </seg>
            <seg xml:id="i-a3d5436eef890d27-0">
              Herr talman! Det är många siffror som har passerat i dag. Jag
              vidhåller att det viktigaste just nu är att konstatera att vi
              har många gedigna underlag. Jag dristade mig till att plocka fram
              ett antal av dem på rummet i dag. Bara på mitt kontor hittade
              jag fem luntor som har producerats de senaste åren i frågan. Det
              är långt ifrån allt material. Allt det materialet måste någon
              gång vara tillräckligt så att vi kan säga att vi nu ska fatta
              beslut. Det är också oerhört centralt att i de beslut vi nu fattar
              tydliggöra att vi vill att det fortsatta arbetet ska ske så nära
              de människor som lever med frågorna som möjligt.
            </seg>
            <seg xml:id="i-ace83822f39cb6fb-0">
              Vi är några som har förmånen att sitta i Naturvårdsverkets insynsråd.
              Häromdagen hade vi ett möte. Vi fick en beskrivning av hur verket
              tänker jobba vidare med frågorna. Det gläder mig att Naturvårdsverket
              har en stark beredskap, och man säger att så fort riksdagen har
              klubbat beslutet går man till verket att genomföra de delar som
              är Naturvårdsverkets ansvar.
            </seg>
            <seg xml:id="i-7c280c5df73793e6-0">
              Jag är alltså fullt tillfreds med det betänkande vi nu behandlar,
              att vi lyfter in de socioekonomiska aspekterna och att problemen
              med ersättningsstrukturer för människor som lever och verkar med
              rovdjur i sin närhet lyfts fram. Om vi inte får en acceptans hos
              dem som lever med dessa frågor dagligen kan vi debattera frågorna
              i veckor utan att komma någonstans. Vi måste få en gedigen förståelse
              för frågorna, och vi måste se till att människor kan känna sig
              trygga med det arbete som görs.
            </seg>
            <seg xml:id="i-c6340a53dffa1876-0">
              Det finns ett antal fakta som kan radas upp, men jag väljer att
              inte göra det eftersom det är så många andra som har gjort det
              i kväll. Det är viktigt för mig att säga något till dem som faktiskt
              lyssnar på debatten och följer den på Twitter. Det är betydligt
              fler följare i den här debatten än i många andra debatter vid
              denna tidpunkt på dygnet. Det handlar om tilltro till allas vilja
              att göra något positivt. I det här fallet håller jag med Helén
              Pettersson i Umeå, nämligen att alla ska ta ned tonläget. Då kommer
              vi vidare i frågan med utgångspunkt i ett gott arbete och en proposition
              som jag ställer mig bakom.
            </seg>
          </u>
          <note xml:id="i-bbf9e32e5227f22e-0">
            Jag yrkar bifall till förslaget i betänkandet.
          </note>
          <note type="speaker" xml:id="i-fc6d49c03163cbcb-0">
            Anf. 183 ANDERS AHLGREN (C):
          </note>
          <u who="anders_ahlgren_ea61d4" xml:id="i-138ca9d06f1510f2-0">
            <seg xml:id="i-6338d8d9ddda6e45-0">
              Herr talman! Jag har förstått när jag har lyssnat på utskottets
              debatter att man ser även talartiden som någon form av golv, åtminstone
              i den här debatten.
            </seg>
            <seg xml:id="i-31aef93e3388edaf-0">
              Jag vill innan jag börjar mitt anförande vända mig till tre intresserade
              åhörare som var här tidigare. De var här under eftermiddagen och
              långt in på kvällen, men de var sedan tvungna att ta flyget hem
              till Vilhelmina norra sameby. De har ändå visat ett stort intresse
              för debatten.
            </seg>
            <seg xml:id="i-ea8690422fd8930a-0">
              Är man från Dalarna och representerar det län som har mest rovdjur
              av alla kan man inte undvika att lyssna på er och försöka delta.
              Jag vill börja med att yrka bifall till utskottets förslag. Jag
              tänker ägna mig uteslutande åt den socioekonomiska delen av diskussionen.
              Det gäller människors känsla av att leva i ett län som har en
              hög rovdjurstäthet.
            </seg>
            <seg xml:id="i-9d801e3dad73faec-0">
              Det är rovdjuren, framför allt vargen, som har lett till de starka
              diskussionerna och starka reaktionerna bland människorna.
            </seg>
            <seg xml:id="i-024b8894bb72b58d-0">
              Det är inte bara djurägare som drabbas utan också en bred allmänhet.
              Uppgifter från vår länsstyrelse anger att det finns ungefär 100
              vargar i vårt län, och i princip är hela Dalarna täckt med vargrevir
              och har så varit under lång tid. Uppskattningsvis finns ca 350
              björnar efter årets björnjakt, som omfattade licensjakt på 63
              björnar. Därmed är Dalarna ett av de län som har den allra största
              koncentrationen av rovdjur, vilket starkt påverkar villkoren för
              många människor.
            </seg>
            <seg xml:id="i-b04acc4ab83f1941-0">
              Det finns en betydande politisk uppslutning bakom synsättet att
              rovdjuren har ett berättigande i den svenska faunan och ger ett
              mervärde i många avseenden. Men det visar sig gång på gång att
              en stark koncentration av rovdjur till begränsade geografiska
              områden kan ge betydande problem. Det påverkar starkt människors
              vardag.
            </seg>
            <seg xml:id="i-69cacdcecac479fa-0">
              De så kallade socioekonomiska effekterna måste vägas in i debatten.
              Dessa effekter är inte alltid lika vetenskapligt underbyggda utan
              innebär att vi tolkar människors känslor och upplevelser. Ingen
              kan väl ha undgått de starka reaktioner och känslor som rovdjuren
              väcker. Dessa är ibland historiskt betingade, men lika ofta är
              de betingade av ett angrepp på ett djur som man har en relation
              till. Vi har anordnat informations- och diskussionskvällar på
              många platser. Där vittnas det om hur många gånger dessa frågor
              berör livskvaliteten på ett mycket påtagligt sätt. Centerpartiet
              tar dessa människors oro på stort allvar.
            </seg>
            <seg xml:id="i-0956751c7640eec6-0">
              Vi människor påverkas av frågorna, och de måste ges ett värde
              i debatten. Det gäller inte bara de siffror som har kommit fram
              i de diskussioner som har pågått under dagen och kvällen utan
              även känslan av hur det goda livet på landsbygden påverkas. Det
              är på landsbygden människor vill bo, skapa sig en utkomst och
              bygga en framtid. Det rörliga friluftslivet lockar inte i samma
              utsträckning som tidigare. Nöjet att röra sig i skog och mark
              byts till en känsla av att alltid behöva vara på sin vakt. Den
              starka koncentrationen av björn har resulterat i flera otäcka
              angrepp på människor – skidåkare, skogsarbetare och jägare. Många
              vågar inte längre plocka bär och svamp eller ha sällskapshunden
              med sig på skogspromenader, trots att de inte alls är jägare.
              Ofta vittnas om en tvekan att rida ensam på sin häst i skogen.
              Det är aktiviteter som alltid har varit en naturlig del av livet
              på landet.
            </seg>
            <seg xml:id="i-ee9adef482e92d59-0">
              Kommunalrådet i Älvdalens kommun berättar för mig om barnfamiljen
              i Evertsberg som inte längre vågar låta sina barn sova middag
              utomhus i vagnen i rädsla för varg och björn. Exemplen från vårt
              län är många.
            </seg>
            <seg xml:id="i-a6cbf2d693f2a444-0">
              Allvarlig är också känslan hos många djurägare att de inte längre
              kan garantera sina tamdjur skydd och trygghet. Detta är ofta djurägarens
              starkaste känsla och drivkraft i sitt företagande. I en tid när
              vi behöver fler unga människor som vill hålla djur har den oklara
              rovdjurspolitiken fått många att i stället avyttra djur. De attacker
              som skett trots att förebyggande insatser gjorts ger känslomässiga
              signaler i breda kretsar av djurägare. De berör själva själen
              i att vara bonde.
            </seg>
            <seg xml:id="i-8715beff3b05fd2b-0">
              Lantbruket och betesbruket är en viktig del av näringslivet på
              landsbygden. Det är också förutsättningen för landsbygdens attraktionskraft
              i stora delar av vårt land. Dalarna är Sveriges tredje största
              besökslän, och besöksnäringen sysselsätter många människor i trakter
              som annars har ett litet utbud av arbetstillfällen.
            </seg>
            <seg xml:id="i-d4fe9b82ce741b8f-0">
              I vårt län finns ett nittiotal fäbodar som fortfarande brukas,
              och alla dessa ligger i områden där rovdjurstrycket är högt. Traditionellt
              fäbodbruk bygger på att djuren har stora områden att fritt röra
              sig inom. Instängning med rovdjursstängsel låter sig sällan göras,
              vilket innebär att det kan vara svårt att upprätthålla rimligt
              djurskydd enligt stolt svensk djurskyddslag. Fäbodbruket blir
              därmed starkt hotat.
            </seg>
            <seg xml:id="i-105d0d5bd00face0-0">
              En ersättning i pengar kompenserar inte för detta. Vi måste också
              väga in den avtagande viljan att hålla tamdjur och vad det får
              för effekter för enskilda djurhållare men också för vårt öppna
              landskap. Därför är det tillfredsställande, som utskottet konstaterar,
              att regeringen avser att ge Viltskadecenter vid Sveriges Lantbruksuniversitet
              i uppdrag att analysera hur rovdjursangrepp påverkar landsbygdsföretagens
              hela ekonomi så att ersättningarna bättre speglar skadorna. Man
              ska även utreda möjligheten till bidrag för förebyggande åtgärder.
            </seg>
            <seg xml:id="i-085083d1691089cf-0">
              Herr talman! Regeringen och utskottets majoritet har levererat
              ett väl avvägt förslag. Ingen är helt nöjd, men vi klarar uthålliga
              stammar och det skapas möjligheter att snabbt ingripa när konflikterna
              blir orimliga. Ytterligheterna kommer knappast att mötas i denna
              fråga.
            </seg>
            <seg xml:id="i-0fa08251cefceae1-0">
              För Centerpartiet är det är viktigt att vi får en rovdjurspolitik
              som vinner acceptans i breda led och i alla delar av vårt land.
              Rovdjurspolitiken kan därför inte ses som en isolerad politik
              utan måste läggas in i den helhet som ger förutsättningar för
              utveckling i hela landet. Vi kan inte ha så stora koncentrationer
              av rovdjur att människor som lever i dessa områden känner sig
              så osäkra att det förändrar deras vardag. Det är inte rimligt.
              Det handlar inte om livsfara utan mer en känsla som gör livet
              på landet mindre attraktivt. Icke desto mindre måste de biologiska
              utmaningarna granskas och hanteras med allra största respekt.
            </seg>
            <seg xml:id="i-f9a4dbf858205ed1-0">
              Vi har nu ett förslag på bordet som har förutsättningar att utgöra
              en långsiktig plattform för hantering av rovdjur i Sverige.
            </seg>
          </u>
          <note type="speaker" xml:id="i-17f1cdf482510148-0">
            Anf. 184 ERIK A ERIKSSON (C):
          </note>
          <u who="peter_eriksson_5d85a2" xml:id="i-7ed8ec0e4b0a3458-5">
            <seg xml:id="i-eebed6f780cba899-0">
              Herr talman! Ledamöter och åhörare! Jag måste säga att det här
              är en av de mest tekniska debatter som jag har följt i kammaren
              på länge. Vi får ge utskottet beröm för att det är så insatt i
              frågan. Det tycker jag att vi kan kosta på oss, herr talman. Mycket
              insatta och pålästa är ni, och det tycker jag är bra. Det borgar
              för att det är ett klokt och vettigt beslut som vi fattar i kammaren.
            </seg>
            <seg xml:id="i-0fa41eeea0b45af3-0">
              Jag har några korta reflexioner. Det handlar om våra samlade
              rovdjurspopulationer i detta vårt gamla land. Men i realiteten
              är det inte så, utan som Ahlgren från Dalarna påpekade här är
              det på en väldigt begränsad yta av vårt vackra land som de här
              rovdjuren befinner sig. Mitt i denna tekniska diskussion, som
              för all del är alldeles nödvändig, finns det människor av kött
              och blod som berörs varje dag. Jag har själv varit djurägare och
              fått samla in svårt skrämda djur. Många av mina vänner har också
              gjort det. Jag talar inte för min sjuka mor nu, utan jag vill
              ge ett slags uttryck för den frustration som människor känner
              i Värmlands län.
            </seg>
            <seg xml:id="i-bbdf1f4db49cf991-0">
              Vad jag skulle vilja skicka med er från de människor som kontaktar
              mig dagligen är en förhoppning om att vi kan fatta ett beslut
              och komma vidare. Det här är inte ett slutgiltigt beslut på något
              sätt, men vi måste komma någonstans, för människor berörs varje
              dag. Hela Värmland har vargrevir, förutom där jag bor, faktiskt
              – kors i Kapernaum! En omvänd Fälldinare är det – Tjernobylfrågan
              tänker jag på då. Det här är kanske inget man ska skämta om, men
              jag tänker så här att det är många som berörs dagligen som funderar
              på om de ska flytta. Då känner jag att det har gått för långt.
              Då har politiken inte lyssnat in vad folk känner och vad de upplever.
            </seg>
            <seg xml:id="i-476d8bcf9b9d71c8-0">
              Det finns en stående inbjudan till var och en av er att besöka
              oss och bo några nätter i tält i de här områdena eller att helt
              enkelt bo med djurägare för att förstå hur det här fungerar –
              jag menar inte alls att raljera – och få en känsla av vad det
              här innebär. Den inbjudan är stående. Det har ni säkert hört tidigare.
              Jag skulle önska att ni utnyttjar den möjligheten att på plats,
              ort och ställe besöka oss, antingen i Värmland eller i Dalarna.
            </seg>
            <seg xml:id="i-87172111116a63f3-0">
              Även Norge berörs av de här besluten. De följer ordagrant vad
              ni har sagt i dag. De påverkas varje dag av besluten här.
            </seg>
            <seg xml:id="i-79b66ce31daa033b-0">
              Jag skulle önska att det här verkligen blir ett beslut. Jag tycker
              att betänkandet är vettigt. Jag tycker inte att det är perfekt,
              men vem får det alldeles perfekt? Julafton hoppas jag blir perfekt,
              och jag hoppas att det här beslutet har gått igenom innan dess.
              Jag är alldeles övertygad om att det här är ett bra första steg.
            </seg>
            <seg xml:id="i-a0143faefbe4ddf2-0">
              Tack för en bra debatt!
            </seg>
          </u>
          <note xml:id="i-1aaf099ff1283897-3">
            Överläggningen var härmed avslutad.
          </note>
          <note xml:id="i-cf4be76df8f9f14a-0">
            13 § Bordläggning
          </note>
          <note xml:id="i-14abfc634079e2d6-0">
            Följande dokument anmäldes och bordlades:
          </note>
          <note xml:id="i-3ef8288af6b6975b-0">
            14 § Anmälan om interpellationer
          </note>
          <note xml:id="i-ed0426c1f16561b4-0">
            Följande interpellationer hade framställts:
          </note>
          <note xml:id="i-02a32d4748aa0902-0">
            den 5 december
          </note>
          <note xml:id="i-4427c3c87d2622d0-0">
            Peter Hultqvist
          </note>
          <note xml:id="i-56dee6329ce9c4e2-0">
            Isak From
          </note>
          <note xml:id="i-812b9acaad816cdd-0">
            Interpellationerna redovisas i bilaga som fogats till riksdagens
            snabbprotokoll tisdagen den 10 december.
          </note>
          <note xml:id="i-19d7cccac57ea18a-0">
            15 § Anmälan om frågor för skriftliga svar
          </note>
          <note xml:id="i-d6bf75d6688e864a-0">
            Följande frågor för skriftliga svar hade framställts:
          </note>
          <note xml:id="i-02a32d4748aa0902-1">
            den 5 december
          </note>
          <note xml:id="i-c7cbb38dfc20dc7a-0">
            Gunilla Svantorp
          </note>
          <note xml:id="i-5408bc9fe49e7347-0">
            Agneta Luttropp
          </note>
          <note xml:id="i-90827161fb6c796e-0">
            Thomas Strand
          </note>
          <note xml:id="i-4abefb7a57db7756-0">
            Helene Petersson
          </note>
          <note xml:id="i-332323b42eedb39e-0">
            Frågorna redovisas i bilaga som fogats till riksdagens snabbprotokoll
            tisdagen den 10 december.
          </note>
          <note xml:id="i-52e9173247cf5c0e-0">
            16 § Kammaren åtskildes kl. 21.35.
          </note>
          <note xml:id="i-f9eb7d4781f8ea34-0">
            Förhandlingarna leddes
          </note>
          <note xml:id="i-1d42c42ac0154cb3-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
