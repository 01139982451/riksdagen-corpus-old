<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--20</head>
          <docDate when="2010-11-24">2010-11-24</docDate>
        </div>
      </front>
      <body>
        <div>
          <note xml:id="i-b6db6828b2358cab-0">
            ﻿
          </note>
          <note xml:id="i-1dd5b47c8f29bba3-0">
            Riksdagens protokoll
          </note>
          <note xml:id="i-b3fc481dd288f8d3-0">
            2010/11:20
          </note>
          <note type="date" xml:id="i-96fca6459045fde6-0">
            Onsdagen den 24 november
          </note>
          <note xml:id="i-b27b23c66286b2bc-0">
            Kl. 09:00 - 16:10
          </note>
          <note xml:id="i-65c0250825d2ec1c-0">
            1 § Justering av protokoll
          </note>
          <note xml:id="i-e181a43c24f6c717-0">
            Justerades protokollet för den 18 november.
          </note>
          <note xml:id="i-67a14cffeb2388c2-0">
            2 § Meddelande om ändring i kammarens sammanträdesplan
          </note>
          <note xml:id="i-264f7961852c11ac-0">
            Andre vice talmannen meddelade att bordläggningsplenum skulle
            äga rum måndagen den 29 november kl. 15.00 .
          </note>
          <note xml:id="i-05884f5c91bc743e-0">
            3 § Beslut om senaste dag för avlämnande av propositioner
          </note>
          <note xml:id="i-a1ec1fcb42271c0c-0">
            I enlighet med 3 kap. 3 § riksdagsordningen hade talmannen föreslagit
            att propositioner som regeringen avsåg skulle behandlas under
            innevarande riksmöte och för vilka särskild tidpunkt inte var
            föreskriven skulle avlämnas senast tisdagen den 22 mars 2011.
          </note>
          <note xml:id="i-498dabec63929cb4-0">
            Kammaren biföll detta förslag.
          </note>
          <note xml:id="i-766fb8805878df29-0">
            4 § Meddelande om preliminära hålltider för kammarens sammanträden
          </note>
          <note xml:id="i-5f5eba82defaba66-0">
            Andre vice talmannen meddelade att ett meddelande om preliminära
            hålltider för kammarens sammanträden januari 2011 till juni 2014
            delats ut till riksdagens ledamöter.
          </note>
          <note xml:id="i-c1d78cfe587ff6d3-0">
            5 § Anmälan om inkommet protokollsutdrag från utskott
          </note>
          <note xml:id="i-ddf6933a67f1d49f-0">
            Andre vice talmannen anmälde att ett utdrag ur prot. 2010/11:6
            från torsdagen den 18 november i ärende om subsidiaritetsprövning
            av EU-förslag inkommit från socialförsäkringsutskottet.
          </note>
          <note xml:id="i-7b41b55badbf00d8-0">
            6 § Anpassningar av reglerna om skogsavdrag till ändringar i
            fastighetstaxeringslagen
          </note>
          <note xml:id="i-094810d01c7f501b-0">
            Föredrogs
          </note>
          <note xml:id="i-344de5c6b8b53f62-0">
            Andre vice talmannen konstaterade att ingen talare var anmäld.
          </note>
          <note xml:id="i-8bda3765341cff42-0">
            7 § Riksrevisionens styrelses redogörelse om regeringens försäljning
            av Vasakronan
          </note>
          <note xml:id="i-094810d01c7f501b-1">
            Föredrogs
          </note>
          <note xml:id="i-344de5c6b8b53f62-1">
            Andre vice talmannen konstaterade att ingen talare var anmäld.
          </note>
          <note xml:id="i-fd9c60e3769a8658-0">
            8 § Villkoren för Sveriges kredit till Lettland
          </note>
          <note xml:id="i-094810d01c7f501b-2">
            Föredrogs
          </note>
          <note xml:id="i-344de5c6b8b53f62-2">
            Andre vice talmannen konstaterade att ingen talare var anmäld.
          </note>
          <note xml:id="i-2033b0e229d1ff98-0">
            9 § Utlåtande över Vitbok om försäkringsgarantisystem
          </note>
          <note xml:id="i-094810d01c7f501b-3">
            Föredrogs
          </note>
          <note type="speaker" xml:id="i-46a67ec1c4e4917f-0">
            Anf. 1 BO BERNHARDSSON (S):
          </note>
          <u who="bo_bernhardsson_b292df" xml:id="i-65e37274f0d299bd-0">
            <seg xml:id="i-ae2bf8fceffdf5f6-0">
              Herr talman! Skälet till den här diskussionen och för utlåtandet
              om vitboken om ett försäkringsgarantisystem är ytterst finanskrisen,
              eller kanske bättre uttryckt, de återkommande finanskriserna.
              Vad dessa kriser visar, senast den akuta kris som bubblat upp
              i Irland, är i själva verket behovet av politikens återkomst efter
              en tid av ganska ohejdad tilltro till de fria marknadernas välsignelser.
            </seg>
            <seg xml:id="i-a2b169c38a48de04-0">
              Just krisen i Irland ger anledning till en principiell reflexion.
            </seg>
            <seg xml:id="i-8d7f64f9f14b2a09-0">
              Europas politiker diskuterar nu åtgärder för att hjälpa Irland
              men också olika system för att långsiktigt förebygga nya kriser
              och inrätta så kallade automatiska krismekanismer. Tyngdpunkten
              i det arbetet ligger på att politikerna måste disciplinera politikerna.
              Det handlar om att förhindra alltför stora budgetunderskott och
              statsskuldsproblem. Det handlar om att politiken måste vara ansvarsfull.
            </seg>
            <seg xml:id="i-c46ca776a862ec68-0">
              Jag vill inte på något sätt förringa den problematiken; det är
              självklart viktigt att ha ordning på de offentliga finanserna.
              Den som är i skuld, och beroende av finansmarknaderna, är inte
              fri. Det visar exemplet Irland, och det fick vi i Sverige uppleva
              på 90-talet. Det var ganska plågsamt.
            </seg>
            <seg xml:id="i-3c6e80c8128b75ec-0">
              Men Irlandsexemplet pekar tydligt åt ett helt annat håll. För
              bara tre år sedan hade Irland utomordentligt starka offentliga
              finanser. År 2007 var budgetunderskottet lika med noll och statsskulden
              24 procent av bnp; stabilitetspakten tillåter 60 procent. Sedan
              brast bubblorna, och på ett par år säckade Irlands ekonomi ihop
              fullständigt. I dag är statsskulden 96 procent, budgetunderskottet
              32 procent och arbetslösheten 13,8 procent.
            </seg>
            <seg xml:id="i-d6c1eb76ae985c60-0">
              Detta visar, åtminstone för mig, att grundproblemet inte är dålig
              budgetdisciplin och att de disciplinerande åtgärderna i första
              hand och främst måste sättas in där, det vill säga riktade mot
              politikerna själva. De riktigt stora problemen, ja systemfelet,
              finns på finansmarknaderna där ansvarstagandet har kopplats loss
              från risktagandet och från möjligheterna att tjäna snabba pengar.
              Detta sagt som en inledning och fond till diskussionen.
            </seg>
            <seg xml:id="i-1233525a4bd615b0-0">
              Herr talman! Det finns alltså goda skäl till att diskutera och
              genomföra åtgärder för att reglera och bringa ordning på finansmarknaderna.
              Samtidigt måste det bli rätt. Det är till exempel inte rimligt
              att samhället, konsumenter och skattebetalare, tar över risker
              och kostnader för kriserna medan möjligheterna att just ta risker
              med andras pengar finns kvar.
            </seg>
            <seg xml:id="i-ba6420c398ba9cf7-0">
              Ska vi införa ett försäkringsgarantisystem på europeisk nivå?
              Det är så frågan ställs i detta ärende. Vårt svar på den frågan
              är att ja, det är möjligt. Vi socialdemokrater är dock inte i
              dag beredda att säga ja till genomförandet av ett sådant europeiskt
              direktiv. Skälen till den tveksamheten är flera. Ett av de viktigare
              skälen är att vi menar att vi borde avvakta och först följa upp
              de nya regler som följer med det nya solvensregelverket, solvens
              II.
            </seg>
            <seg xml:id="i-d2f402ba9622142b-0">
              Det finns fler skäl till tveksamheten. Ett är att det finns en
              risk att ett garantisystem verkar i motsatt riktning mot vad som
              är tänkt, nämligen när kostnaderna för misslyckandena lyfts av
              för att bäras av försäkringstagare och ytterst av skattebetalare.
              Följden kan bli det är ganska logiskt ett ökat risktagande och
              chanstagande. Det kan få till följd att de bolag som sköter sig,
              deras försäkringstagare och ägare, får betala för dem som inte
              sköter sig.
            </seg>
            <seg xml:id="i-c360b717b1579ae7-0">
              Vi har ju en insättargaranti, kan det hävdas. Varför är det inte
              lika självklart med en försäkringsgaranti? Jo, därför att bankerna,
              vars kärnverksamhet är ekonomins och samhällets blodomlopp, måste
              betraktas som mer systemviktiga än försäkringsmarknaden. Banksystemet
              och storbankerna kan inte tillåtas fallera. Det finns alltså,
              sammanfattningsvis, en rad frågor som vi anser måste klaras ut
              innan vi är beredda att förorda ett europeiskt direktiv om en
              försäkringsgaranti.
            </seg>
            <seg xml:id="i-427e32b2630608fc-0">
              När det gäller frågan om kollektiva avtalsförsäkringar, och för
              övrigt en del andra frågor, är vi överens med majoriteten om att
              de ska undantas från ett sådant garantisystem, om det blir aktuellt
              att införa det.
            </seg>
            <seg xml:id="i-617dddea07e32431-0">
              Herr talman! Behöver vi ett försäkringsgarantisystemdirektiv?
              Vi vill inte utesluta det, men som situationen ser ut finns det
              starka skäl att avvakta, bland annat just genomförandet av de
              nya solvensreglerna.
            </seg>
          </u>
          <note xml:id="i-cf4471e31bfa7f82-0">
            Jag yrkar bifall till motivreservationen.
          </note>
          <note type="speaker" xml:id="i-4bfd62f677f0d0fe-0">
            Anf. 2 ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-2e17f527a42ff300-0">
            <seg xml:id="i-00f2df1d436c45c3-0">
              Herr talman! Jag vill börja med att yrka bifall till utskottets
              förslag i utlåtandet.
            </seg>
            <seg xml:id="i-8eba8efae6e0f0c1-0">
              I dag diskuterar vi alltså kommissionens vitbok om en försäkringsgaranti.
              Det betyder att vi inte tar ställning till skarpa förslag, utan
              vi ska ge synpunkter på de förslag som presenterats av kommissionen.
            </seg>
            <seg xml:id="i-785da7fcf5fbe9ea-0">
              Majoriteten i finansutskottet är i grunden positiv till den typ
              av försäkringsgarantisystem som kommissionen nu föreslår. Det
              är vi med anledning av att det stärker konsumentskyddet. Även
              om jämförelsen haltar lite grann Bo Bernhardsson var ju inne på
              jämförelser mellan banksektorn och försäkringssektorn vill jag
              ändå göra den jämförelsen, för i dag finns det inom EU krav på
              nationella garantiordningar för insättare i bank i form av insättargarantisystem.
              Det finns även krav på skydd för investerare i värdepapper. Det
              har vi, trots att vi har kapitalkraven på bankerna.
            </seg>
            <seg xml:id="i-ee345ded354933c4-0">
              I försäkringsbranschen ser det lite annorlunda ut. Vi kommer
              inom en snar framtid att få solvens II-reglerna på plats, men
              de reglerna som ställer krav på bolagen kan aldrig garantera att
              ett försäkringsbolag inte kommer att gå i konkurs. Även om risken
              kan ses som relativt liten måste konsumenterna kunna känna trygghet
              när de väljer försäkringsbolag, oavsett var i Europa företaget
              har sin hemvist.
            </seg>
            <seg xml:id="i-5d24f788b49839df-0">
              Bara för att vi har ett kapitaltäckningskrav på banksidan har
              vi inte låtit bli att se till att det finns ett insättningsgarantisystem,
              men något motsvarande finns inte på försäkringsområdet. Vi menar
              att kommissionens förslag om att det bör finnas någon form av
              hyfsat harmoniserat försäkringssystem är väldigt relevant. I dag
              är det tolv av de trettio EU- och EES-medlemmarna som har någon
              form av försäkringsgaranti, men systemen ser väldigt olika ut
              vad gäller omfattningen.
            </seg>
            <seg xml:id="i-daff50c2c0b037bb-0">
              Herr talman! Låt mig nämna några argument och motiv för en sådan
              försäkringsgaranti. Som jag sade är konsumentskyddet det centrala
              argumentet för detta. Det är också tänkt att bidra till ett effektivt
              och enhetligt konsumentskydd inom EU. Vi vet att brist på skydd
              kan leda till brist på förtroende hos kunderna på vissa marknader
              och i förlängningen även riskerar den finansiella stabiliteten.
              Ett annat argument för en försäkringsgaranti är att det främjar
              den inre marknadens funktionssätt genom att det ökar den gränsöverskridande
              konkurrensen.
            </seg>
            <seg xml:id="i-429ed8a369005852-0">
              En majoritet i finansutskottet har ställt sig bakom detta och
              stöder idén att införa någon form av harmoniserat försäkringsgarantisystem,
              men under vissa förutsättningar. För det första är det bara under
              förutsättning att systemet utgör en sista utväg för skydd för
              försäkringstagare och förmånstagare när ersättning inte kan erbjudas
              på ett annat och effektivare sätt. För det andra menar vi att
              det måste finansieras med avgifter som betalas av försäkringsbolagen,
              så att det så långt som möjligt inte ska belasta skattebetalarna.
            </seg>
            <seg xml:id="i-b16e71b17561c240-0">
              För det tredje menar vi att det måste vara utformat så att det
              motverkar ett riskfyllt beteende i branschen det är en mycket
              viktig förutsättning samt att hemlandsprincipen ska gälla.
            </seg>
            <seg xml:id="i-8904b9465fb7943f-0">
              Slutligen är det mycket centralt för oss här i Sverige att kollektivavtalsförsäkringarna
              undantas från det här systemet. Det är en typ av försäkringar
              som först och främst ingås mellan juridiska personer, parterna,
              och i de bakomliggande avtalen har man på olika sätt en betryggande
              kontroll över försäkringarna och de försäkringsbolag som meddelar
              dessa. Garantisystemet är främst tänkt att gälla mellan en juridisk
              och en fysisk person och inte mellan juridiska personer.
            </seg>
            <seg xml:id="i-e66515b92656a5c4-0">
              Slutligen vill jag säga att vi i likhet med kommissionen tror
              att om man vill införa ett försäkringsgarantisystem är bästa sättet
              att göra det att ha ett direktiv på EU-nivå. Det säkerställer
              att målet om ett harmoniserat system uppnås samtidigt som medlemsstaterna
              får möjlighet att själva anpassa utformningen av lagstiftningen
              på nationell nivå.
            </seg>
            <seg xml:id="i-91b222b31aee7cab-0">
              Herr talman! Summa summarum: Vi tror att det kan vara bra med
              ett harmoniserat försäkringsgarantisystem, och det starkaste argumentet
              är att det stärker konsumentskyddet för de europeiska medborgarna.
            </seg>
          </u>
          <note type="speaker" xml:id="i-634ed2c052d8a7d4-0">
            Anf. 3 BO BERNHARDSSON (S) replik:
          </note>
          <u who="bo_bernhardsson_b292df" xml:id="i-65e37274f0d299bd-1">
            <seg xml:id="i-8bce1dcf687a298a-0">
              Herr talman! Elisabeth Svantesson säger att solvensregelverket
              inte garanterar att ett försäkringsbolag inte kan gå i konkurs.
              Det är alldeles sant. Men det är ändå lite uppochnedvända världen
              här, för det är faktiskt en moderat ledamot jag diskuterar med.
              Är inte marknadens idé just att det finns en risk för att man
              går i konkurs om man inte sköter sig? Det är någonstans en av
              grundpelarna, tycker jag.
            </seg>
            <seg xml:id="i-c7e1318e70af9ecf-0">
              Varför ha så bråttom med detta? Tycker inte Elisabeth Svantesson
              att en del av de frågeställningar som vi för fram, och där vi
              anser att man behöver mer tid, är relevanta? Här finns det en
              uppenbar risk för att man ännu mer kopplar loss risktagandet från
              ansvarstagandet.
            </seg>
            <seg xml:id="i-24f76f1def5f6b3d-0">
              Har man en marknad där ett bolag inte kan gå i konkurs har man
              egentligen ingen marknad, utan man har satt den ur spel. Detta
              är förstås nödvändigt när det gäller bankers kärnverksamhet, och
              det skulle vi kunna ha en större diskussion om. Det är omöjligt
              att tillåta att banksystemet slås ut, men när det gäller andra
              marknader är det knappast så. Då har man ju ingen marknad. Ser
              inte Elisabeth Svantesson de här motsättningarna och motsägelserna?
            </seg>
          </u>
          <note type="speaker" xml:id="i-8b8895b3ed341ca9-0">
            Anf. 4 ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-2e17f527a42ff300-1">
            <seg xml:id="i-949c3cffd41bec5a-0">
              Herr talman! Tack, Bo Bernhardsson, för frågan! Det finns inte
              ett rätt svar och ett fel svar här.
            </seg>
            <seg xml:id="i-e3896cbb2c7ca4f8-0">
              Jag tycker inte att risken ska ligga hos försäkringstagarna om
              man till exempel köper en försäkring i ett annat EU-land, utan
              risken måste ligga hos försäkringsbolagen. De måste bära ansvaret
              inte konsumenten. Det handlar om konsumentskydd.
            </seg>
            <seg xml:id="i-54975624e7a7f3c3-0">
              Det finns ett exempel. Solvensreglerna betyder ju inte att företag
              inte kan bete sig på ett bedrägligt sätt. Vi ser sådana exempel
              just nu. Finansinspektionen har just nu ett ärende med ett grekiskt
              försäkringsbolag som har lurat skjortan av sina kunder på ett
              obehagligt sätt. Vi menar då att det är rimligt att det finns
              ett konsumentskydd och att det är avgifter som ska betalas av
              försäkringsbolagen, men avgiftssystemet måste naturligtvis vara
              riskbaserat.
            </seg>
          </u>
          <note type="speaker" xml:id="i-dfd61ec0439dbf08-0">
            Anf. 5 BO BERNHARDSSON (S) replik:
          </note>
          <u who="bo_bernhardsson_b292df" xml:id="i-65e37274f0d299bd-2">
            <seg xml:id="i-360fabd80213d414-0">
              Herr talman! Om det finns marknader och företag som lurar skjortan
              av kunderna vill det till andra typer av regleringar och politiska
              insatser, kanske till och med mer långtgående än de här, som ju
              innebär att om man lurar skjortan av kunderna lyfter politikerna
              av kostnaderna för risktagandet, så att man kan fortsätta att
              lura skjortan av kunderna ganska riskfritt. Det är ju någon annan,
              det vill säga konsumenterna, försäkringstagarna eller ytterst
              skattebetalarna, som betalar.
            </seg>
            <seg xml:id="i-83d9de6d02839f4d-0">
              Jag hävdar inte heller att det finns ett enkelt svar på detta.
              Det finns ett konsumentintresse som är starkt, men jag hävdar
              att det är ganska tvivelaktigt att rusa i väg i den här riktningen,
              för det finns en risk för att man faktiskt förvärrar obalansen
              på marknaden mellan ansvarstagande och risktagande.
            </seg>
          </u>
          <note type="speaker" xml:id="i-2e227ee780d9984f-0">
            Anf. 6 ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-2e17f527a42ff300-2">
            <seg xml:id="i-a4c722f4f27c28e8-0">
              Herr talman! Bo Bernhardsson kanske tycker att det är uppochnedvända
              världen, men jag tycker att det är både relevant och grundläggande
              att vi både ställer krav på företagen med solvensregler och att
              vi har ett konsumentskydd när vi nu ser att den europeiska försäkringsmarknaden
              går ihop. Det kommer också att gynna att tjänsterna kan finnas
              på olika marknader. Det blir alltså lättare att köpa en försäkring
              i ett annat land. Då är det viktigt med ett skydd för konsumenten.
            </seg>
            <seg xml:id="i-b3b96e5b77c5c283-0">
              Vi har sagt och jag tror att Bo Bernhardsson delar den uppfattningen
              att om man ska ha ett sådant här system måste det förhindra ett
              riskfyllt beteende. Det är alltid problematiskt med den här typen
              av garantisystem, men en majoritet i finansutskottet säger ändå
              ja till en grundläggande tanke i det här systemet, nämligen konsumentskydd.
            </seg>
            <seg xml:id="i-cf3ac9c3ab4e80a4-0">
              Det är inga enkla frågor, och det finns inga enkla svar. Det
              finns många regler som går tillsammans. Men om det är något vi
              behöver på en fri marknad är det ett skydd för konsumenten, och
              därför har vi sagt ja till den här vitboken.
            </seg>
          </u>
          <note xml:id="i-31e0e4c3dabdc476-0">
            Överläggningen var härmed avslutad.
          </note>
          <note xml:id="i-f564d31b76f54694-0">
            10 § En reformerad grundlag (vilande grundlagsbeslut, m.m.)
          </note>
          <note xml:id="i-094810d01c7f501b-4">
            Föredrogs
          </note>
          <note type="speaker" xml:id="i-c16c1696a242fce3-0">
            Anf. 7 JIMMIE ÅKESSON (SD):
          </note>
          <note xml:id="i-3ccc413bcf83327f-0">
            Herr talman! Jag vill inledningsvis yrka bifall till Sverigedemokraternas
            reservationer 1 och 2.
          </note>
          <u who="jimmie_akesson_c1dac3" prev="cont" xml:id="i-2c0012191c2dd3bf-0">
            <seg xml:id="i-74c94effd4acfbe6-0">
              Ett lands grundlag utgör reglerna för dess styre och för medborgarnas
              grundläggande fri- och rättigheter. Den har ett skydd mot att
              ändras alltför lättvindigt. Sveriges grundlag kan bara ändras
              genom att riksdagen röstar igenom förslaget till förändringar
              två gånger med ett allmänt val däremellan eller genom en folkomröstning
              som har initierats av riksdagen.
            </seg>
            <seg xml:id="i-ffc265a3dff1a129-0">
              Den nu aktuella grundlagsändringen innefattar sådant som försvagar
              det svenska medborgarskapet och grundlagsfäster och cementerar
              mångkulturalismen. Dessutom påverkas vår ställning som självständig
              och suverän stat drastiskt genom att EU-medlemskapet skrivs in
              i grundlagen. För mig och mina partikamrater är alla dessa förändringar
              ytterst beklagliga, inte minst därför att de försvagar svenskarnas
              status och svenskarnas rätt till självbestämmande.
            </seg>
            <seg xml:id="i-f266449e77679838-0">
              Jag tillstår ändå att grundlagsförslaget förvisso innehåller
              en del behövliga förändringar. Vi ser förbättringar och vi ser
              tydliggöranden som kommer att underlätta i ett antal avseenden,
              men nackdelarna överväger vida de positiva delarna i förslaget.
              Nackdelarna är också av en sådan natur att vi sverigedemokrater
              aldrig kan acceptera dem.
            </seg>
            <seg xml:id="i-b9611b3fe88bafdd-0">
              För det första: Det svenska medborgarskapet urholkas. I regeringsförklaringen
              talade statsministern om att medborgarskapets tyngd och betydelse
              ska stärkas. Men de föreslagna förändringarna innebär tvärtom
              en kraftigt försvagad status för medborgarskapet. Kravet på att
              statsråd ska ha varit svenska medborgare i tio år försvinner.
              Medborgarskapskravet vad gäller statliga anställningar försvinner
              med några undantag för en handfull militära och juridiska ämbeten.
              Det föreslås dessutom att begreppet medborgare byts ut till var
              och en. Detta innebär att det blir fritt fram för utländska medborgare
              att ha samhällsbärande viktiga positioner i det svenska samhället.
              Det innebär också att utlänningar i stort jämställs med svenska
              medborgare i grundlagen.
            </seg>
            <seg xml:id="i-164da0e817fb2023-0">
              För det andra: Det mångkulturalistiska synsättet cementeras.
              Skrivningarna skärps för kulturella minoriteters möjligheter att
              behålla och utveckla ett eget kultur- och samfundsliv då detta
              i det nya förslaget skall främjas i stället för som i dag bör
              främjas. Det är en begreppsförändring som i juridisk mening innebär
              en väsentlig skillnad.
            </seg>
            <seg xml:id="i-778d5d026f783109-0">
              Visst rör detta de nationella minoriteterna, men vi ser också
              en risk för att det i framtiden kan komma att utnyttjas av andra
              minoriteter som just i dag inte omfattas av bestämmelserna. Relativismen
              inom det svenska politikerlandskapet är som bekant ganska omfattande.
            </seg>
            <seg xml:id="i-5e3a64e8a1387561-0">
              Vi sverigedemokrater anser inte att ett land ska byggas på motsättningar
              mellan olika grupper. Vi vill i stället söka bjuda in människor
              i den svenska gemenskapen för att på så sätt uppnå en samhörighet
              en samhörighet som är en förutsättning för en stark välfärd och
              för ett tryggt, stabilt och harmoniskt Sverige.
            </seg>
            <seg xml:id="i-64e745a602959cd6-0">
              För det tredje: EU-medlemskapet grundlagsfästs. En av de få positiva
              detaljerna i Lissabonfördraget är att det numera finns en tydlig
              utträdesparagraf. Sverige och andra medlemsstater i EU kan välja
              att lämna unionen om de skulle vilja göra det i framtiden. Men
              med den föreslagna nya svenska grundlagen försvåras Sveriges möjligheter
              till ett utträde markant, även i händelse av att en bred majoritet
              i Sverige någon gång i framtiden skulle vilja lämna unionen. Det
              tycker jag är djupt olyckligt. Jag kan inte se några positiva
              konsekvenser av förslaget. Jag menar att det för den enskilde
              svenska medborgaren bara innebär ytterligare inskränkningar i
              möjligheten att bestämma över oss själva och att bestämma i vårt
              eget land.
            </seg>
            <seg xml:id="i-a0c94ab223c2da4c-0">
              Just när det gäller EU-medlemskapet är jag både förvånad och
              oroad över hur lite det har diskuterats i den allmänna samhällsdebatten.
              Jag kan ha viss förståelse för att inget av de övriga partierna
              i den här församlingen opponerar sig mot att mångkulturen cementeras
              och att det svenska medborgarskapet urholkas. Jag kan ha viss
              förståelse för det eftersom det i dessa avseenden bara är Sverigedemokraterna
              som utgör en opposition i det här landet. Det som oroar och förvånar
              mig allra mest är i stället att det är så tyst bland Sveriges
              EU-kritiker. Varför råder det närmast total tystnad om att Sveriges
              konstitution ändras för att grundlagsfästa EU-medlemskapet?
            </seg>
            <seg xml:id="i-817b790fe673aba9-0">
              Jag menar att det svenska medlemskapet i Europeiska unionen saknar
              ett tillräckligt starkt folkligt mandat för att förtjäna att skrivas
              in i grundlagen. Det är i dag bara en knapp majoritet enligt SOM-institutet
              51 procent som anser att det svenska EU-medlemskapet är någonting
              positivt. Ungefär lika knapp var majoriteten när vi för 16 år
              sedan röstade ja till det svenska medlemskapet. Senast frågan
              prövades i en folkomröstning, 2003, visade resultatet tydligt
              att svenska folket inte är nöjda med den utveckling mot ökad överstatlighet
              som vi ser i Europa. Det EU-medlemskap som nu skrivs in i den
              svenska grundlagen är någonting helt annat än det som vi röstade
              ja till 1994.
            </seg>
            <seg xml:id="i-26b637208c3e86c7-0">
              På partinivå finns naturligtvis skillnader med stora grupper
              av EU-kritiker inom flera partier. Det gäller inte minst bland
              de rödgröna och i synnerhet inom Vänsterpartiet, bland dess väljare
              och sympatisörer. Just Vänsterpartiets roll i frågan tycker jag
              förtjänar lite extra uppmärksamhet. Bara ungefär en fjärdedel
              av Vänsterpartiets sympatisörer och väljare anser att EU-medlemskapet
              är någonting positivt. En stor del av Vänsterpartiets väljare
              vill till och med att Sverige ska lämna Europeiska unionen. I
              kommunikationen med sina väljare säger sig Vänsterpartiet vara
              ett EU-kritiskt parti som är motståndare till överstatlighet och
              till den europeiska unionen. Jag tycker ändå att man tydligt visade
              motsatsen när man röstade för förslaget till förändrad grundlag
              i en första omgång.
            </seg>
            <seg xml:id="i-b15ee277d5fbd047-0">
              Herr talman! Man kan tycka att detta bara är en symbolfråga utan
              någon större praktisk betydelse. Men det fanns en anledning till
              att vi inte redan i samband med att Sverige anslöts till Europeiska
              unionen för 15 år sedan gav EU-medlemskapet ett grundlagsskydd.
              Då resonerade man som så att det inte gick att utesluta att EU
              i framtiden utvecklades på ett sådant sätt att Sverige fann anledning
              att dra sig ur unionen. Jag tycker att det var ett mycket klokt
              resonemang som i allra högsta grad har samma tyngd än i dag.
            </seg>
            <seg xml:id="i-fe2d1c7771a15734-0">
              Herr talman! Jag är realist. Jag inser och jag erkänner att situationen
              såsom den ser ut i dag är att Sverige är med i den europeiska
              unionen. Vi har förbundit oss genom olika avtal att erlägga en
              viss avgift och att följa vissa avtal som vi nu är bundna av.
              Men det är ingenting som på något sätt förhindrar vare sig mig
              eller mitt parti att på ett politiskt plan motarbeta denna utveckling.
              Precis som riksdagsmajoriteten i närmare två decennier har arbetat
              aktivt för att cementera EU-medlemskapet och gjort allt i sin
              makt för att urholka och skänka bort vår suveränitet och vår självbestämmanderätt
              kommer vi sverigedemokrater med alla medel som står till buds
              att aktivt arbeta för att ge svenska folket sin självbestämmanderätt
              tillbaka. Det är någonting som är fundamentalt för oss som tror
              på nationalstatsprincipen.
            </seg>
            <seg xml:id="i-d2c7f4cad5d87a2b-0">
              Herr talman! Varje åtgärd som syftar till att ge bort vår rätt
              att forma vårt eget samhälle och vår egen framtid kommer vi sverigedemokrater
              att bekämpa.
            </seg>
          </u>
          <note xml:id="i-8461e62c109838a1-0">
            I detta anförande instämde Kent Ekeroth (SD).
          </note>
          <note type="speaker" xml:id="i-a1c121903c3b93f2-0">
            Anf. 8 PETER ERIKSSON (MP):
          </note>
          <u who="peter_eriksson_5d85a2" xml:id="i-ec5114423ee4ae23-0">
            <seg xml:id="i-e8427cd6fcb6e467-0">
              Herr talman! Det är sex års arbete som i dag går i mål. Jag är
              glad och stolt över att vara en av dem som har deltagit hela vägen
              i processen från den långa och grundliga utredningen till den
              avslutande debatten och beslutet här i dag i kammaren.
            </seg>
            <seg xml:id="i-c1bf80ab93c4843f-0">
              En sådan större grundlagsrevidering görs bara en gång per generation.
              När vi startade arbetet fanns tydliga skiljelinjer och stora motsättningar
              när det gällde vart vi skulle. Från Miljöpartiets sida drev vi
              först och främst arbetet med inriktningen att stärka grundlagen
              och de mänskliga rättigheterna. Jag vill se en grundlag i Sverige
              som spelar en större roll i samhällslivet och inom juridiken.
              Målet borde också vara att människor känner till våra grundlagar
              och att dessa därmed är både begripliga och användbara.
            </seg>
            <seg xml:id="i-7ef37e393057ba7e-0">
              När man tar studenten ska man känna till något om den svenska
              regeringsformen. Varför? Jo, därför att det är i regeringsformen
              som de grundläggande villkoren för demokratin i Sverige beskrivs.
              Där regleras demokratins spelregler och förhållandet mellan medborgare
              och politik mellan väljare och valda. Det är där det står om folkstyret,
              om det kommunala självstyret, om den personliga integriteten och
              om de mänskliga rättigheter som bär upp en civilisation värd namnet.
            </seg>
            <seg xml:id="i-9b322f25edf2f14a-0">
              Jag är glad och stolt för att vi har lyckats att nå en rejäl
              bit framåt på den vägen trots ibland starkt motstånd. Vi hade
              kunnat nå ännu längre. Det fanns egentligen en majoritet som i
              flera centrala frågor var överens om att gå ännu lite längre.
              Det var att ta ett steg för att till exempel införa en författningsdomstol,
              att ytterligare stärka folkinitiativet och personval i valsystemet.
            </seg>
            <seg xml:id="i-5e47742e472fac12-0">
              Men vi lever trots allt i Sverige, konsensuslandet i norr där
              det inte är riktigt fint att vara så oense om alla möjliga frågor.
              Det blev därför en stor kompromiss med alla riksdagspartier. Det
              har också sina fördelar. Det stärker förslagets tyngd och gör
              att det rimligen finns ett brett ansvar för att vi här i riksdagen
              också genomför idéerna och tankarna bakom förändringen.
            </seg>
            <seg xml:id="i-f7a616dfb3e4b458-0">
              Nackdelen är dock att grundlagen inte fått den uppmärksamhet
              som den förtjänar. De förändringar som vi föreslår borde ha diskuterats
              mer inför beslutet i våras och inför det andra beslutet i dag.
              Det hade gjort människor mer medvetna om förändringarna och gjort
              det svårare att ta upp en sådan pseudodebatt som vi har fått de
              allra senaste dagarna. När nästan alla är överens får inte medierna
              den näring som krävs i form av konflikter.
            </seg>
            <seg xml:id="i-c58b7983926c2b9c-0">
              Jag vill lyfta fram några konkreta saker i förslaget och den
              förändring vi gör som jag menar kommer att påverka Sverige.
            </seg>
            <seg xml:id="i-d643e1c082011e69-0">
              Uppenbarhetsrekvisitet försvinner. Den är en märklig juridisk
              ordning som har skilt ut Sverige från andra moderna demokratiska
              länder. I vår regeringsform har det särskilt angivits att grundlag
              går före vanlig lag endast om den senare uppenbart strider mot
              grundlagen. I praktiken har det varit ett grundskott mot möjligheterna
              för människor att använda bland annat rättighetskapitlet om mänskliga
              rättigheterna i domstolar.
            </seg>
            <seg xml:id="i-8b0b69b19af5ff31-0">
              Därmed kommer man nu även i Sverige att kunna åberopa de mänskliga
              rättigheterna i vår grundlag när de kommer i konflikt med enskilda
              lagar och regler. Det gör också att intresset för grundlagen kommer
              att öka bland både medborgare och jurister. En följdeffekt blir
              också att Lagrådet kommer att stärkas med det förslag som ligger
              i dag. Nya förslag från regeringen måste i större utsträckning
              gå till Lagrådet för granskning. Det gör att vi kommer att få
              bättre genomarbetade förslag som är överens med tankarna med grundlagen
              när de kommer till riksdagen för debatt och beslut.
            </seg>
            <seg xml:id="i-fe99841918439d3c-0">
              Den personliga integriteten får en särskild skärpning efter de
              senaste årens debatt och utförsbacke på detta område. Det innebär
              att det nu under flera år måste ske en översyn i Justitiedepartementet
              för att anpassa lagar och förordningar till det nya läget där
              personlig integritet får en större betydelse.
            </seg>
            <seg xml:id="i-f71de26a4334818c-0">
              Det blir en omröstning om statsministern efter nästa val. Det
              är en fråga som Miljöpartiet och Moderaterna har drivit och som
              vi fått en hygglig lösning på. Innan valet 2010 ansåg nämligen
              Moderaterna att det var viktigt att klargöra hur den parlamentariska
              situationen såg ut och om det finns en majoritet för den sittande
              statsministern efter att val hållits. Nu när Moderaterna gör allt
              för att se ut som sossarna gjorde förr tycks de även ta till sig
              de sämre sidorna tyvärr.
            </seg>
            <seg xml:id="i-2accd4c650c51710-0">
              Personvalet kommer att stärkas. Det gör att fler riksdagsledamöter
              kommer att kunna väljas in genom att väljarna har kryssat in dem.
              Det har funnits en dålig kompromiss som inneburit att just till
              riksdagsvalet har vi haft högre spärrar mot personval än i landsting
              och kommuner. Det har varit ett slags halvmesyr som återspeglar
              en rädsla hos partierna mot att låta väljarna få större genomslag
              just i riksdagen.
            </seg>
            <seg xml:id="i-04eed2ec89a792cb-0">
              Nu blir det en förändring som gör att spärren sänks till 5 procent
              även vid riksdagsvalet. Det gör i sin tur att det blir ännu viktigare
              att få en lösning på frågan om hemliga bidrag till partier och
              politiker. Det krävs helt enkelt en ny lagstiftning som visar
              att vi inte längre håller korruptionen om ryggen.
            </seg>
            <seg xml:id="i-81716fbef2a02f67-0">
              De senaste åren har internationella organisationer på flera sätt
              uppmärksammat den bristande öppenheten i Sverige på det här området.
              Frågan bearbetas just nu i konstitutionsutskottet, där det finns
              en möjlighet att hitta en överenskommelse om inte Moderaterna,
              Centern och Folkpartiet väljer att luta sig mot Sverigedemokraterna
              som tycks ha valt linjen att mörka pengar och hemlighetsmakeri
              är bra och rätt väg att gå vidare för partierna i Sverige. Öppenhet
              är vägen. Det minskar korruptionen och stärker demokratin.
            </seg>
            <seg xml:id="i-652ef1359ee38538-0">
              Det förstärkta folkinitiativet är nästa sak. I normalfallet ska
              ett folkinitiativ leda till en folkomröstning, står det nu i den
              utredning och den proposition som vi ska ta ställning till. Det
              är en stor skillnad mot hur det har varit. Tidigare har kommunfullmäktige
              regelmässigt sagt nej till namninsamlingar för att få till folkomröstningar
              i enskilda frågor. Nu blir det tvärtom. Kommunfullmäktige får
              betydligt mindre möjligheter att agera bromskloss. Det krävs från
              årsskiftet en kvalificerad majoritet för ett sådant beslut. Det
              ska då handla om felaktigheter som att omröstningen går utanför
              kommunens kompetens eller strider mot någon lag eller så.
            </seg>
            <seg xml:id="i-18fc1bb57d5dd11e-0">
              Det innebär att människor i praktiken får nya möjligheter att
              påverka. Men det kommer också att kräva av oss att vi tar fram
              en ny kultur och praxis i Sverige, där vi ser medborgarnas delaktighet
              i beslutsapparaten som naturlig inte bara en gång vart fjärde
              år. Politiker runt om i Sverige måste sluta att se människor som
              ett hot i beslutsprocessen.
            </seg>
            <seg xml:id="i-e8380e357bf34251-0">
              Så kommer vi till EU-frågan. Jag får väl säga: God morgon, Jimmie
              Åkesson! Vi tycks ha fått en ny EU-debatt 15 år senare. Visserligen
              är Sverige med i EU, men vi ska fortsätta att låtsas som att vi
              inte är det. Vi mår alla bättre, tycks resonemanget vara, om vi
              fortsätter att tro att ingenting har hänt.
            </seg>
            <seg xml:id="i-b9d41366c1705c83-0">
              Jag tycker att grundlagen ska spegla verkligheten. Jag var på
              den sidan som motarbetade ett svenskt medlemskap för 15 år sedan.
              Men jag tycker inte att de ungdomar som växer upp i Sverige i
              dag ska behöva vara okunniga om vem som egentligen bestämmer och
              att en stor del av de lagar som vi inför i Sverige kommer från
              EU.
            </seg>
            <seg xml:id="i-cd4b1310e9aeff74-0">
              Ska man kunna vara med och påverka även i det systemet bör vi
              snarare se till att medvetenheten ökar, att människor är med på
              banan och att vi ser till att vi har medborgare som är kunniga
              om hur verkligheten ser ut i stället för att försöka låtsas som
              att ingenting har hänt.
            </seg>
            <seg xml:id="i-c1142fc2ddb08fe3-0">
              Det fanns också de som ville föra in skrivningar om att EU är
              fantastiskt, ett fredsprojekt och Gud vet vad. Men så blev det
              inte. Det blev ett mer lakoniskt statement om att Sverige är medlem
              i EU liksom det står att Sverige är medlem i Förenta nationerna.
            </seg>
            <seg xml:id="i-349d9e13dba5a9d6-0">
              Det blir inte heller svårare för Sverige att gå ur EU. Det är
              en missuppfattning från dem som driver den diskussionen. Möjligen
              skulle man kunna hävda att det kan ta några månader längre tid
              om vi nu har en folkomröstning om att Sverige ska gå ur och det
              fattas beslut i riksdagen både före och efter ett val. Men man
              kan också tänka sig att folkomröstningen är på valdagen och att
              det går lika fort som det gjort tidigare.
            </seg>
            <seg xml:id="i-3b081cd28e13739d-0">
              Den typen av konspirationer tror jag inte så mycket på. Egentligen
              handlar Sverigedemokraternas nymornade reaktion mot grundlagen
              just om den medborgarskapsfråga som Jimmie Åkesson tog upp här
              tidigare. Man är irriterad över att någon efter att ha bott här
              i Sverige hela livet till sin 50-årsdag nu plötsligt får möjlighet
              att bli statsråd.
            </seg>
            <seg xml:id="i-230e32f86806be21-0">
              Vi har en sådan situation i dag. Jag tror att Per Schlingmann
              skulle ha blivit statsråd i Sveriges regering om den nya grundlagen
              hade gällt. Man kan ju tycka bra eller illa om att han inte blev
              det, men rent formellt finns det inte någon rimlig anledning att
              göra skillnad på folk i den här meningen. Likaväl som människor
              kan rösta i val till Sveriges riksdag, till kommuner och till
              landsting bör man kunna bli statsråd. Man bör kunna få de viktiga
              tjänsterna i Sverige.
            </seg>
            <seg xml:id="i-677b010104187f71-0">
              Jag tycker att den förändring som vi gör när det gäller medborgarskapet,
              att fler människor som har bott här länge har möjlighet att också
              söka och få tjänster i den svenska staten på många nya nivåer,
              är en positiv förändring som gör Sverige bättre. Den mångfalden
              vill inte jag vara utan.
            </seg>
          </u>
          <note type="speaker" xml:id="i-e36ae9d9297e6d7f-0">
            Anf. 9 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-0">
            <seg xml:id="i-45a46ab140a65efa-0">
              Herr talman! Peter Eriksson tar inledningsvis upp de förändringar
              som kanske inte är lika stora som de jag valde att ta upp i mitt
              anförande men som säkert har en viss betydelse för det svenska
              samhället och för vardagslivet för många människor. Jag berörde
              också dem. Jag tycker att det finns en del förändringar i det
              här förslaget som är nödvändiga och bra.
            </seg>
            <seg xml:id="i-b817f7aa88320d39-0">
              Tyvärr överskuggas de av de lite större, mer övergripande frågorna
              som kommer att få en väldigt stor betydelse för det svenska samhället
              långt fram i tiden. Det gäller till exempel EU-frågan. Nu försöker
              Peter Eriksson att få det att låta som om grundlagen ska spegla
              verkligheten och som om detta inte förändrar någonting i praktiken.
              Det är klart att det gör! Jag fick lära mig i skolan att i grundlagen
              står det all makt utgår från folket och att riksdagen är dess
              främsta företrädare. Så är det inte längre, och nu grundlagsfäster
              vi det faktumet att det inte längre är så. Nu är det andra länder
              i Europa, andra folk och andra väljare i andra länder som stiftar
              svenska lagar, och det står också i den svenska grundlagen. Jag
              tycker att det är djupt beklagligt. Jag kommer aldrig att kunna
              acceptera det. Det är ett stort hot mot vår suveränitet och mot
              vår självständighet.
            </seg>
            <seg xml:id="i-8f04cc62122a9a5c-0">
              Jag trodde ändå någonstans att Miljöpartiet var ett parti som
              också stod för detta. Även om man, för att kunna kompromissa med
              de röda partierna, har förändrat sin inställning till EU och ett
              svenskt utträde trodde jag att man någonstans hade en grundläggande
              förståelse för problematiken med EU-medlemskapet och att det EU-medlemskap
              som vi ser i dag är någonting helt annat än det som svenska folket
              en gång röstade ja till. Jag trodde någonstans att Peter Eriksson
              hade en grundläggande förståelse för det, men tydligen inte. Peter
              Eriksson ser tydligen inte den här jättestora förändringen som
              särskilt dramatisk, och det tycker jag är beklagligt.
            </seg>
          </u>
          <note type="speaker" xml:id="i-5c236d94e1a72722-0">
            Anf. 10 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-ec5114423ee4ae23-1">
            <seg xml:id="i-833725e335412882-0">
              Herr talman! Den stora förändringen är att Sverige har blivit
              medlem i EU. Det skedde för 15 år sedan. Nu står Jimmie Åkesson
              i riksdagens talarstol och säger att vi ska hålla för öronen,
              blunda och låtsas som om ingenting har hänt. Jag tycker inte att
              det är särskilt imponerande, Jimmie. Jag tycker att det gör Sverige
              mycket starkare och ger medborgarna bättre möjligheter att vara
              med och påverka och göra Sverige bättre framtiden om vi använder
              de möjligheter vi har och ser till att aktivt och öppet diskutera
              hur verkligheten ser ut och försöker påverka den. Det är mycket
              bättre än att sitta i ett hörn och låtsas som om ingenting har
              hänt.
            </seg>
            <seg xml:id="i-8c4ca730a93e0c23-0">
              Vad är det för konstig diskussion att påstå att den stora förändringen
              är att vi skriver in i en lag att Sverige är medlem i EU när vi
              i själva verket har varit det i 15 år? Varför påstår Jimmie Åkesson
              att det är en viktigare fråga än att stärka de mänskliga rättigheterna
              i Sveriges grundlag? Det handlar om att ge människor fler möjligheter
              att använda de mänskliga rättigheterna i svenska domstolar, att
              minska diskrimineringen och att stärka diskrimineringsskyddet
              i Sverige. Varför påstår Jimmie Åkesson att detta är en liten
              fråga i jämförelse med att befästa en sak som egentligen hände
              för 15 år sedan?
            </seg>
            <seg xml:id="i-5729681c983a8bd0-0">
              Jag gör den bedömningen att det handlar om medborgarskapsfrågan.
              Sverigedemokraterna vill inte acceptera att människor som har
              bott här i praktiskt taget hela sitt liv till exempel ska kunna
              bli statsråd i Sverige trots att man kan svenska hur bra som helst
              och har deltagit i det svenska samhällslivet hur länge som helst.
            </seg>
          </u>
          <note xml:id="i-692f3a9631449a32-0">
            I detta anförande instämde Björn von Sydow (S).
          </note>
          <note type="speaker" xml:id="i-16a081c85b7fe1b0-0">
            Anf. 11 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-1">
            <seg xml:id="i-1213336b189e9b81-0">
              Herr talman! Vad jag vet finns det inga tioåringar som blir statsråd,
              men det är egentligen en annan fråga.
            </seg>
            <seg xml:id="i-b12e6b231433aa9b-0">
              Medborgarskapsfrågan är naturligtvis viktig. Jag tycker att det
              är avgörande att de som har viktiga, samhällsbärande positioner
              i Sverige också har en djup förankring i det svenska samhället
              och förstår det svenska samhället och inte minst det svenska politiska
              systemet. Det tycker jag är helt avgörande. Det ska även gälla
              människor på statliga anställningar av högre dignitet. Det tycker
              jag är helt avgörande. Jag tycker också att det har varit en väl
              avvägd skrivning i grundlagen så här långt. Den här förändringen
              urholkar medborgarskapets betydelse.
            </seg>
            <seg xml:id="i-2596749f361d65a1-0">
              Vi får acceptera det svenska EU-medlemskapet, säger Peter Eriksson.
              Jag kommer inte att göra det. Som jag sade beklagar jag att Miljöpartiet
              har bestämt sig för att acceptera det. Jag vill poängtera att
              det inte är samma EU som vi gick med i 1995 som vi nu skriver
              in i grundlagen. EU har förändrats avsevärt sedan dess. Då röstade
              svenska folket ja till ett samarbete som man åtminstone upplevde
              som mellanstatligt även om vi var några, och jag tror att Peter
              Eriksson var på min sida i det fallet, som såg att det nog ändå
              på sikt skulle ta en riktning mot ökad överstatlighet och maktförflyttning
              till Bryssel, och det blev precis så. Genom de nya fördrag som
              har antagits har vi sett just den utvecklingen. Det är precis
              den utvecklingen som vi nu accepterar och skriver in i den svenska
              grundlagen.
            </seg>
            <seg xml:id="i-3322137e19b95e37-0">
              Jag tycker att det är oroväckande, beklagligt och någonting som
              på allvar hotar vår självständighet, vår suveränitet och svenska
              folkets möjligheter att forma sin egen framtid i Sverige.
            </seg>
          </u>
          <note type="speaker" xml:id="i-50dc3d10bb12667a-0">
            Anf. 12 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-ec5114423ee4ae23-2">
            <seg xml:id="i-51c2affb2fbc8ea3-0">
              Herr talman! Ibland måste man inse att för att få det demokratiska
              systemet att fungera måste man erkänna att man förlorat och gå
              vidare. Ingen tjänar på att förlorarna sätter sig i ett hörn och
              surar och fortsätter att sitta där i stället för att delta i samhället.
              Vi och de andra partierna i Sveriges riksdag som var motståndare
              i omröstningen om medlemskap i EU har valt att delta i EU och
              skicka ledamöter till EU-parlamentet. Efter 15 år gör vi nu en
              justering i grundlagen som innebär att det står att Sverige är
              medlem i EU.
            </seg>
            <seg xml:id="i-3b5e2bfe4cdbcfe1-0">
              Jag tycker att det är en rimlig förändring. Jag tycker att det
              är bra att grundlagen återspeglar verkligheten i stället för hur
              vi som var i minoritet kanske skulle vilja att det blir någon
              gång i framtiden. Det betyder inte att man måste sluta tycka att
              det vore bättre om Sverige stod utanför. Det kan man fortsätta
              att tycka om man vill. Jag tycker att det är rimligt att den situation
              som vi har för handen återspeglas i verkligheten.
            </seg>
            <seg xml:id="i-f75db04101a33296-0">
              Slutligen skulle jag vilja ha ett argument till varför Per Schlingmann
              inte skulle kunna få bli i statsråd i Sverige om Fredrik Reinfeldt
              skulle vilja ha honom som statsråd. Varför vore det dåligt för
              Sverige att han blir statsråd?
            </seg>
          </u>
          <note type="speaker" xml:id="i-7d1f492633cb91ce-0">
            Anf. 13 PETER HULTQVIST (S):
          </note>
          <u who="peter_hultqvist_bd16a0" xml:id="i-a369b89550bcb7ae-0" next="cont">
            <seg xml:id="i-7c77dc0fd7a980f5-0">
              Herr talman! All makt utgår från folket. Så lyder första meningen
              i regeringsformen. Det är en mening som förpliktar. Som lagstiftare
              har vi den uppfordrande uppgiften att uttolka folkets vilja i
              olika lagförslag, men vi har också ett krav på oss att försöka
              vinna folkets förtroende för den politik som vi vill föra. Minst
              vart fjärde år har folket makten att ompröva sittande lagstiftande
              församling och därmed också den sittande regeringen.
            </seg>
            <seg xml:id="i-3d15bcef48599468-0">
              Memento mori, kom ihåg att du är dödlig, viskar slaven på triumfvagnen
              till den fältherre som firade en militär seger i gamla Rom. Memento
              populo, kom ihåg folket, ska vi riksdagsledamöter alltid påminna
              oss själva och varandra om.
            </seg>
          </u>
          <note xml:id="i-5698d7fae4189e70-0">
            Herr talman! Ändringar av grundlagen måste göras genom två likalydande
            beslut med val emellan. Därför blir det här en repris på den debatt
            som hölls den 27 maj i år då texten i detta betänkande behandlades
            första gången.
          </note>
          <u who="peter_hultqvist_bd16a0" prev="cont" xml:id="i-e9f667341b7868f6-0">
            <seg xml:id="i-d0884bac71a79f94-0">
              Det är inte ofta en grundlag förändras, och därför är detta en
              historisk händelse den största författningspolitiska händelsen
              på över 35 år.
            </seg>
            <seg xml:id="i-c1459a66f9a631a9-0">
              Den förändrade regeringsform som vi nu tar ställning till är
              resultatet av ett fyraårigt utredningsarbete och av intensiva
              överläggningar och förhandlingar mellan riksdagspartierna. Jag
              känner en stolthet över att vi till slut kunde komma överens om
              ett helt nytt paket, som samtliga dåvarande sju riksdagspartier
              kunde ställa sig bakom.
            </seg>
            <seg xml:id="i-96fddd33193de75c-0">
              Det är så vi ska behandla grundlagsfrågor i Sverige. Det ska
              vara långsiktiga lösningar, det ska vara breda överenskommelser
              och det ska vara stabilitet i frågor som rör demokratins grundvalar.
              Att man har klarat det även denna gång är en styrka inför framtiden.
            </seg>
            <seg xml:id="i-4628114dc87f2a9a-0">
              Redan sättet att ändra grundlagen gör att eftertanke premieras
              och långsiktiga lösningar uppmuntras. Den regeringsform som vi
              nu lämnar höll i 35 år, och jag hoppas att den förändrade regeringsform
              som vi nu antar ska hålla lika länge, det vill säga minst 3540
              år framåt. Men det ankommer i slutändan på de politiska partierna
              om det blir så. Från socialdemokratiskt håll kommer vi att försöka
              vårda och hedra den uppgörelse som vi har nått och som riksdagen
              kommer att ställa sig bakom.
            </seg>
            <seg xml:id="i-d90ebc01e622f3d1-0">
              Dagens beslut innebär inte att vi ändrar någon av de bärande
              delarna i det svenska statsskicket: parlamentarismen, partival
              med personvalsinslag, kommunalt självstyre, folksuveränitetsprincip
              och respekt för mänskliga fri- och rättigheter. Det är principer
              som finns med. Det är snarare en utveckling av de här bärande
              delarna som det handlar om i dag. Vi bygger vidare på den svenska
              författningsmodellen och den svenska traditionen.
            </seg>
            <seg xml:id="i-37551944d8464141-0">
              Jag ska inte stå här och rada upp alla förändringar och justeringar
              som görs, för det känns inte meningsfullt. Jag kommer att beröra
              de viktigaste i punktform och hänvisar i övrigt till den debatt
              som fördes i maj.
            </seg>
            <seg xml:id="i-8762a67515b10089-0">
              Vi klargör och utvecklar innehållet i det kommunala självstyret
              och lagföringsrätten, utan att för den skull införa en författningsdomstol.
              En författningsdomstol vore nämligen, enligt vårt synsätt, ett
              systemskifte i författningspolitiken.
            </seg>
            <seg xml:id="i-17f8fe8f362ad73f-0">
              I likhet med övriga nordiska länder och Storbritannien har vår
              konstitutionella tradition präglats av vad vi kallar folksuveränitetsprincipen,
              det vill säga att folket och dess valda ombud ska bestämma vilka
              lagar och regler som gäller. Vi ska inte ha oavsättbara jurister
              som man inte kan utkräva ansvar av. Folksuveränitetsprincipen
              kommer egentligen till uttryck redan i orden all offentlig makt
              i Sverige utgår från folket. Därför tycker vi att det är viktigt
              att det inte finns med någon författningsdomstol i sammanhanget.
            </seg>
            <seg xml:id="i-faf52537f532f134-0">
              I det förslag som föreligger slår man också fast det faktum att
              Sverige är medlem i EU och att vi verkar för internationellt samarbete
              inom ramen för Europarådet och FN. Att göra en markering att vi
              är medlemmar i EU tycker jag inte är särskilt kontroversiellt
              vi har varit det sedan 1995. Vi ska respektera den folkomröstning
              som hölls då och att Sverige deltar i det europeiska samarbetet,
              har en röst vid bordet i europeiska sammanhang och då är med och
              påverkar lagstiftningen.
            </seg>
            <seg xml:id="i-d3c9fdafa7dc804b-0">
              Att inte skriva in att vi är medlemmar i EU är detsamma som att
              frånsäga oss en del av den verklighet som de facto påverkar svensk
              lagstiftning och svenskt samhällsliv. Jag tycker att det är att
              ställa sig vid sidan av verkligheten.
            </seg>
            <seg xml:id="i-e755cc02a8f0ae24-0">
              Vill man sedan utträda ur EU är det en lång process, med olika
              typer av beslut och förmodligen också folkomröstning. Den möjligheten
              finns. Jag tror inte att den är aktuell. Jag tror inte att den
              är realistisk. Jag tror inte att det över huvud taget är nära
              förestående. Jag betraktar det mer som en hypotetisk, teoretisk
              diskussion utan grund och förankring i någon sorts reell verklighet.
            </seg>
            <seg xml:id="i-18f04c672e8c635b-0">
              I detta sammanhang har också, om man utgår från principen all
              offentlig makt i Sverige utgår från folket, förts upp en diskussion
              som i och för sig inte har direkt med detta ärende att göra men
              som i viss mening har en bäring som jag tycker är intressant.
            </seg>
            <seg xml:id="i-03639a556ec3d67d-0">
              Genom det ökade personvalsinslaget kommer också frågan om bidrag
              till olika kandidater upp till ytan. Dessutom har vi haft en lång
              debatt om partiers redovisning av sina partibidrag inför offentligheten.
              Där intar fortfarande partier den omöjliga ståndpunkten att inte
              redovisa sina partibidrag inför väljarna. I ett samhälle som blir
              alltmer öppet på alla områden betraktar jag det som en ståndpunkt
              som inte kommer att hålla. Det är en mur som så småningom kommer
              att rämna. Det är lika bra att göra det så fort som möjligt, för
              det är där vi hamnar i alla fall. Ökad öppenhet är rimlig och
              viktig.
            </seg>
            <seg xml:id="i-7892b5570e7de34e-0">
              Vi är från vår sida beredda att i annat sammanhang verka för
              en lagstiftning när det gäller just den frågan. Det är viktigt
              att inför väljarna kunna redovisa varifrån pengar kommer både
              till partier och till enskilda kandidater. Det är en renhetsfråga,
              och det är en fråga som ytterst har mycket stark demokratisk bäring
              och som jag tycker har bäring också på just principen att all
              makt ska utgå från folket. Folket har rätt att veta vad det finns
              för olika intressen i bakgrunden för olika partier och olika rörelser.
            </seg>
            <seg xml:id="i-f0cd5f16cc5ad38c-0">
              Jag vill nu sluta cirkeln i mitt anförande med att säga så här.
            </seg>
            <seg xml:id="i-51ed7b4b85137842-0">
              Från vår sida har ambitionen i det här arbetet hela tiden varit
              att på bästa möjliga sätt skapa förutsättningar och spelregler
              så att meningen all offentlig makt i Sverige utgår från folket
              kan fyllas med ett verkligt innehåll. Hur vi lyckas får framtiden
              utvisa. Det kommer att bli riksdagsdebatter och frågor även i
              framtiden. Vi får se hur lång tid det tar tills det är dags för
              nästa översyn om den sker om 35 eller 40 år återstår att se. Men
              vi har i alla fall nu en bra, realistisk grund att stå på som
              är anpassad efter den verklighet som vi i Sverige i dag lever
              i.
            </seg>
            <seg xml:id="i-5cb12fdc1b865267-0">
              Med detta yrkar jag bifall till förslaget i föreliggande betänkande.
            </seg>
          </u>
          <note type="speaker" xml:id="i-40cb254ae0a968dc-0">
            Anf. 14 PER BILL (M):
          </note>
          <u who="per_bill_00555d" xml:id="i-d81dd94e9aabc859-0">
            <seg xml:id="i-581074ee2a5b8304-0">
              Herr talman! Ja, visst är det en högtidsdag i dag. Även om det
              är ganska tomt på läktarna är vi från konstitutionsutskottet som
              är här nöjda och glada att fatta det andra beslutet om en reformerad
              grundlag. Det är just en reformering vi gör av 1974 års regeringsform,
              och därtill är det ett antal andra lagar som ändras.
            </seg>
            <seg xml:id="i-3b564c841f8e8ba3-0">
              Jag tänkte dela in mitt anförande i tre delar. Jag ska först
              göra en sammanfattning av några av de viktigaste delarna, precis
              som mina båda meddebattörer har gjort. Sedan tänkte jag bemöta
              några av Sverigedemokraternas argument. Avslutningsvis ska jag
              berätta lite grann om hur vi har arbetat.
            </seg>
            <seg xml:id="i-df092a76bd788be3-0">
              Jag tycker alltid att det är bra att försöka dela in saker och
              ting i olika grupper för att få ett grepp om dem. Vad är det vi
              har gjort? Enkelt skulle man kunna säga att vi har delat in förändringarna
              i fyra delar. Det handlar om starkare ställning för medborgarna
              gentemot staten, den offentliga maktens uppdelning, kommunala
              frågor och valfrågor.
            </seg>
            <seg xml:id="i-807644373b696b3d-0">
              Den starkare ställningen för medborgarna gentemot staten handlar
              till exempel om skyddet för den personliga integriteten som skrivs
              in. Det handlar om tydligare regler om full ekonomisk ersättning
              vid expropriation. Det handlar om grundlagsskydd mot diskriminering
              och att det ska gälla även för sexuell läggning. Det handlar om
              att vi skriver in ett skydd för forskningens frihet i grundlagen.
            </seg>
            <seg xml:id="i-8218735b47bda218-0">
              Den offentliga maktens uppdelning handlar till exempel om att
              vi efter ett riksdagsval ska ha en obligatorisk omröstning om
              vem som ska vara statsminister. Det handlar om att KU kommer att
              få större möjligheter att granska, att vår granskning kan stärkas.
            </seg>
            <seg xml:id="i-1f799dd91bb332c3-0">
              Precis som Peter Eriksson sade handlar det om att uppenbarhetskravet
              vid lagprövning tas bort och att domstolarnas självständighet
              markeras med ett eget kapitel i grundlagen.
            </seg>
            <seg xml:id="i-eb8ca684c2ee98cc-0">
              Det handlar också om kommunala frågor. Det blir större kommunal
              självständighet och självstyre, eftersom framtida begränsningar
              måste vara proportionerliga. Det handlar också om möjligheten
              att ha ett extraval om det har blivit ett mycket oklart läge i
              någon kommun.
            </seg>
            <seg xml:id="i-fae37fc88a1e6afc-0">
              Sedan, herr talman, handlar det om valfrågor, dels att vi sänker
              gränsen från 8 till 5 procent i riksdagsvalen, precis som vi redan
              har det i kommun- och landstingsvalen, dels att vi flyttar valdagen
              till andra söndagen i september, så att regeringen får lite mer
              tid på sig att göra statsbudgeten. Det är extra viktigt om vi
              någon gång, långt bort i framtiden, skulle få ett regeringsskifte.
            </seg>
            <seg xml:id="i-76119530eb4087df-0">
              Herr talman! Sverigedemokraternas reservation är ganska enkel,
              klar och kanslisvensk. Det handlar om ett omedelbart utträde ur
              EU. Vad som är lite lustigt är att man använder en undersökning
              från SOM-institutet för att befästa detta. Det är en mycket intressant
              artikel med rubriken Nu har en majoritet svenskar mentalt gått
              med i EU och med beteckningen 2010:5epa. Det är en mycket intressant
              läsning.
            </seg>
            <seg xml:id="i-5f3e8a72c34c8922-0">
              I den kan man läsa att 51 procent är positiva till EU-medlemskapet,
              att 23 procent är negativa och att 26 procent är utan åsikt. Vi
              som i den här kammaren har ägnat oss åt politik i många år skulle
              väl säga att det är en jordskredsseger för ett förslag som har
              51 procent jämfört med 23 mot och 26 procent som inte har någon
              åsikt.
            </seg>
            <seg xml:id="i-39834454b6ac27e1-0">
              Jimmie Åkesson tog också upp några andra saker. När jag satt
              och lyssnade tänkte jag på Gudrun Schyman. Det är nästan så att
              jag tror att Jimmie Åkesson har kopierat Gudrun Schymans tal för
              15 år sedan eller att det möjligen är någon miljöpartist för 15
              år sedan som han har kopierat.
            </seg>
            <seg xml:id="i-4f337e27eac3fafd-0">
              Sakta men säkert har dock båda dessa partier, precis som Peter
              Eriksson beskrev det, insett att det finns en större möjlighet
              till påverkan om man accepterar vad svenska folket har sagt i
              folkomröstning och vad det finns en mycket klar majoritet för
              här i kammaren och faktiskt försöker använda medlemskapet i EU
              konstruktivt för att se till att det ska bli så bra som möjligt
              i hela EU och därmed också i Sverige. Det låter lite grann som
              om vi vore 15 år tillbaka i tiden.
            </seg>
            <seg xml:id="i-21989962788c3859-0">
              Herr talman! Peter Eriksson berättade att det har gått sex år
              av arbete från start till mål. Egentligen har det gått ännu mycket
              längre tid. Redan när 1974 års grundlag antogs dröjde det bara
              ett par år tills det gjordes en förändring som flyttade in fri-
              och rättighetsstadgan i grundlagen. Dessutom föddes nästa grundlagsdebatt
              precis som det ska vara. Tankesmedjorna började fundera över:
              Hur ska vi kunna få en ännu bättre regeringsform om 10, 15, 20
              eller 30 år, när tiden är mogen?
            </seg>
            <seg xml:id="i-b03ad67d380dcfa5-0">
              Herr talman! Jag hoppas och tror att den debatten börjar i morgon,
              det vill säga dagen efter det att vi har beslutat om den här ändringen.
              Det är ju väldigt långsamma processer, det är väldigt långa diskussioner,
              och det är ett stort kompromissande. I det längsta söker vi konsensus.
            </seg>
            <seg xml:id="i-336b40ce9d7db291-0">
              I mitt förra anförande i maj hade jag en lång exposé från 1809
              fram till 1974 över vad olika ledamöter av Sveriges riksdag hade
              sagt i samband med de riktigt stora förändringarna av vår grundlag.
              Det hinner jag inte den här gången. Men 1809 års konstitutionsutskott
              uttryckte det så att möjligheterna att ändra grundlag bör vara
              omgiven av försvårande formaliteter, nödvändiga för att avhålla
              icke nog betänkta försök och att förekomma förhastade beslut.
            </seg>
            <seg xml:id="i-8b7869d947bebc96-0">
              Herr talman! Detta betänkande är fritt från icke nog betänkta
              försök, och här finns inga förhastade beslut. Bifall till förslaget!
            </seg>
          </u>
          <note type="speaker" xml:id="i-46eafc10371f9b39-0">
            Anf. 15 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-2">
            <seg xml:id="i-54950b3b4e3ca4f2-0">
              Herr talman! Det blev en del upprepningar. Men jag tycker ändå
              att det är viktigt att framhålla att 51 procent är 51 procent.
              Det är ganska precis hälften.
            </seg>
            <seg xml:id="i-cb4ecc1a971a6b91-0">
              Jag sade i mitt anförande att det inte finns något tillräckligt
              starkt folkligt mandat för det svenska EU-medlemskapet för att
              det ska skrivas in i grundlagen. När man skriver in något i grundlagen
              ger man det också en mycket speciell betydelse.
            </seg>
            <seg xml:id="i-642cda1fef24bbe1-0">
              Per Bill inledde med att säga att det är högtidsdag. Det är det
              säkert för dem som tycker att detta är ett bra och riktigt beslut.
              Men jag tycker att det är en sorgens dag, när vi slutligt skriver
              in i grundlagen att vi har övergett vår suveränitet och vår självständighet.
            </seg>
            <seg xml:id="i-057ea56c980bd57f-0">
              Men som jag anförde tidigare: Jag erkänner att situationen ser
              ut som den gör. Det är inte så att jag, som någon sade vid något
              tillfälle, sätter mig vid sidan av och gråter eller något liknande.
              Jag erkänner att situationen ser ut som den gör. Men det betyder
              inte att jag måste acceptera att situationen ser ut som den gör.
              Det betyder inte att jag inte ska göra allt som står i min makt
              för att motverka utvecklingen mot ökad överstatlighet, mot ett
              federalt Europa.
            </seg>
            <seg xml:id="i-3b5ddec64f532a90-0">
              Jag vill också upprepa: Det EU som vi nu skriver in i grundlagen
              är inte samma EU som vi röstade ja till för 16 år sedan, utan
              det är något helt annat. Det har hänt väldigt mycket på vägen.
            </seg>
            <seg xml:id="i-ed90e93c3972c6aa-0">
              Om jag låter som Gudrun Schyman för 15 år sedan vet jag inte.
              Men om vi kunde vrida tillbaka klockan 15 år vad avser EU-medlemskapet
              och ändå behålla den kunskap som vi har i dag, då vore jag väldigt
              glad, för då är jag alldeles övertygad om att det skulle bli ett
              rungande nej i den folkomröstning som hölls hösten 1994.
            </seg>
          </u>
          <note type="speaker" xml:id="i-3bb1f9edc85a7c1d-0">
            Anf. 16 PER BILL (M) replik:
          </note>
          <u who="per_bill_00555d" xml:id="i-d81dd94e9aabc859-1">
            <seg xml:id="i-2f7745899c5bb458-0">
              Herr talman! Precis som jag sade: 51 procent är för. Jimmie Åkesson
              glömde berätta att 23 procent var emot. Vi som sitter här inne
              och har hållit på med politik länge tycker att det är väldigt
              stora siffror.
            </seg>
            <seg xml:id="i-46dcbd250edcd445-0">
              Det är klart att inget parti behöver acceptera. Det är klart
              att man kan fortsätta att verka emot EU-medlemskapet. Det är er
              demokratiska rättighet.
            </seg>
            <seg xml:id="i-4d7cc72d1a0b314b-0">
              Herr talman! Jimmie Åkesson har rätt: Det är ett annat EU i dag
              än för 15 år sedan. Om vi tänker efter hur fantastisk utvecklingen
              har varit på fredsområdet, vem hade vågat tro att Estland, Lettland,
              Litauen och andra länder skulle vara medlemmar i EU? Det fredsprojekt
              som byggs i EU har vi i den här kammaren all anledning att vara
              mycket stolta och glada över.
            </seg>
          </u>
          <note type="speaker" xml:id="i-9bac983140c88daf-0">
            Anf. 17 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-3">
            <seg xml:id="i-711c1039de909d60-0">
              Herr talman! Ja, vem hade kunnat tro att de baltiska länderna
              skulle vara medlemmar i EU? Inte de som röstade ja år 1994 det
              är i alla fall min övertygelse. Ja-sidans starka argument i folkomröstningen
              var ju att det handlar om ett mellanstatligt samarbete, att svenskarna
              kommer att hålla ihop i Bryssel och att vi ska verka för Sveriges
              intressen i EU och så vidare.
            </seg>
            <seg xml:id="i-383fc94566dcb7be-0">
              Men så var det inte, utan det här är ett politiskt forum där
              det finns en ideologisk och politisk gemenskap mellan företrädarna
              för de olika länderna, de som representerar sina länder. Det finns
              inget hänsynstagande till nationella intressen. Det är liksom
              också själva idén med EU, att vi ska bygga ett federalt regionernas
              Europa där nationalstatens roll slås sönder och urholkas.
            </seg>
            <seg xml:id="i-bc391ee38f974dc5-0">
              Vem hade 1994, när vi röstade om EU-medlemskapet, kunnat tro
              att Turkiet var på väg in i EU? Jag tror inte att det var en parameter
              som beaktades av de svenska väljarna. Men så kommer det att bli
              i en framtid, och det oroar mig av många skäl.
            </seg>
            <seg xml:id="i-7dd4a9d730eeac36-0">
              Mer och mer makt flyttas till Bryssel. Jag har oerhört svårt
              att acceptera det, eftersom jag tror just på devisen att all makt
              utgår från folket och att riksdagen är dess främsta företrädare.
              Och så vill jag att det ska vara i framtiden.
            </seg>
          </u>
          <note type="speaker" xml:id="i-a962f3b063dfe066-0">
            Anf. 18 PER BILL (M) replik:
          </note>
          <u who="per_bill_00555d" xml:id="i-d81dd94e9aabc859-2">
            <seg xml:id="i-53b7e1baa85e363f-0">
              Herr talman! Jag tycker att det är lite sorgligt. Jag uppfattade
              Jimmie Åkesson som att han tycker att det är dåligt att Estland,
              Lettland och Litauen är medlemmar av EU. Jag måste säga att det
              gör mig en smula ont om så är fallet.
            </seg>
            <seg xml:id="i-019efae8ae57c839-0">
              Det har väl verkligen inneburit just att vi har fått ett starkare
              EU. Vi har fått ett EU med fler mindre länder som tillsammans
              ganska ofta kan agera för de små ländernas framgångar, så att
              inte de stora länderna har alltför mycket makt.
            </seg>
            <seg xml:id="i-d8ee9f237697d9c8-0">
              Jag skulle säga att en förutsättning för ett riktigt välmående
              Sverige, ett företagande Sverige och ett växande Sverige är att
              samma sak gäller i EU. Går det dåligt för EU är det mycket svårare
              för Sverige att ha god tillväxt och att få det att gå bra.
            </seg>
          </u>
          <note type="speaker" xml:id="i-749f86f2239b34ab-0">
            Anf. 19 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-c1e219f47f34d4d0-0">
            <seg xml:id="i-73b2aae503ab6533-0">
              Herr talman! Så har vi kommit till den andra debatten om en reformerad
              grundlag. I dag ligger det en version på riksdagens bord som är
              exakt likadan som den som debatterades i våras. Vi i Folkpartiet
              har samma åsikt som före valet. Det är bra ändringar som ligger
              framför oss.
            </seg>
            <seg xml:id="i-3e376331988683ad-0">
              De senaste dagarna har det höjts röster om att förändringarna
              inte har debatterats i valrörelsen trots att de är de största
              sedan 1974. Vissa väljare anser sig oinformerade.
            </seg>
            <seg xml:id="i-937a7ce01a7d94e8-0">
              Som svar vill jag då påminna om att Grundlagsutredningen påbörjade
              arbetet med de här förändringarna år 2004. Sedan dess har det
              pågått diskussioner. Integritetsskyddskommittén lämnade 2007 och
              2008 betänkanden om skydd för den personliga integriteten, som
              nu ligger till grund för lagförslaget.
            </seg>
            <seg xml:id="i-c80b20280099fe58-0">
              Det har även arbetats fram ett tiotal offentliga utredningar
              inom specifika områden där förändringar föreslås.
            </seg>
            <seg xml:id="i-8070ef072a6e9d51-0">
              Att debatten, där politiker pucklar på varandra, inte har varit
              så intensiv har förstås att göra med att alla sju riksdagspartier
              som deltagit i arbetet har lyckats ena sig. Oavsett var partierna
              har funnits på den politiska skalan har man kommit fram till en
              uppgörelse som man kan leva med.
            </seg>
            <seg xml:id="i-fb0ab0c5244fb692-0">
              Nu finns det ett nytt parti i Sveriges riksdag, Sverigedemokraterna.
              De kan inte rösta för förslaget i betänkandet för att det faktum
              att Sverige är medlem i Europeiska unionen skrivs in i grundlagen.
              Sverige ska snarast ut ur EU, menar de.
            </seg>
            <seg xml:id="i-14548fcfc7241905-0">
              Vi i Folkpartiet känner ingen nostalgi eller längtan efter ett
              Europa likt det före andra världskriget, då länder ansåg sig självtillräckliga.
              Vi drömmer inte heller om samarbetsalternativ som inte är realistiska.
              EU är det samarbete som står till buds för att klara av miljöproblem,
              internationell brottslighet och handel. Att önska sig något annat
              samarbete är teori.
            </seg>
            <seg xml:id="i-cb50b03c6000af58-0">
              Sverigedemokraterna beklagar sig över att medlemskapet är dyrt.
              De säger att avgiften tränger undan satsningar i välfärden. Mitt
              svar är att den kalkylen är för simpel. Vi vinner på EU-medlemskap
              genom att det gör Sverige attraktivt för investeringar och handel.
              Det kan vara värt i dag att påminna om att Sveriges välfärd bygger
              på stor utrikeshandel.
            </seg>
            <seg xml:id="i-531e665b85e94859-0">
              EU skapades för att främja fred och frihet genom ekonomisk tillväxt.
              Det är fortfarande den bärande idén, som kompletteras med att
              man ska möta fler gränsöverskridande utmaningar.
            </seg>
            <seg xml:id="i-2eaa39a465a896ee-0">
              Vi i Folkpartiet välkomnar att vi nu, efter 15 långa år, över
              ett brett politiskt spektrum mentalt landat i att vårt land är
              medlem i EU och därmed tydligt markerar det i regeringsformen.
              Genom samtal och tuffa debatter ska vi i Europa bygga framtiden
              tillsammans.
            </seg>
            <seg xml:id="i-c6dc1591fa64bfe8-0">
              Jag vill också ge två kommentarer till det som Sverigedemokraterna
              kallar cementering av multikulturalism och urholkning av det svenska
              medborgarskapet.
            </seg>
            <seg xml:id="i-9ee123625d7ffc8d-0">
              Att det nu skrivs in i grundlagen att minoriteters möjligheter
              att bevara och utveckla sin kultur ska främjas handlar om att
              fullfölja åtagandet om att Sverige har ratificerat Europarådets
              konvention om nationella minoriteter.
            </seg>
            <seg xml:id="i-3fa8fced899b33ad-0">
              Samiska folket omnämns särskilt. Det handlar också om att varje
              människa har rätt att utveckla sin identitet och kultur så länge
              man inte kränker andras möjlighet att göra detsamma.
            </seg>
            <seg xml:id="i-d1433cf880f70e4e-0">
              Detta med att ta bort kravet på svenskt medborgarskap för vissa
              statliga tjänster handlar om att inte göra det svårare än nödvändigt
              att kunna ge ansvaret till den som är mest kvalificerad för uppgiften.
            </seg>
            <seg xml:id="i-d7343f5e1670eb6e-0">
              I dag röstar vi om ett flertal ändringar i grundlagen. Många
              har redan beskrivits från talarstolen Per Bill gjorde det på ett
              pedagogiskt sätt. Några kommer att bli tydliga för en bred allmänhet
              i och med nästa val. Valdagen flyttas fram en vecka för att säkerställa
              att det, om en ny regering väljs, ska finnas tillräckligt med
              tid att lägga fram en genomarbetad budgetproposition. Och troligen
              får personvalet en större uppmärksamhet i nästa val. Att kryssa
              en kandidat blir en viktigare del av röstningen när spärren sänks.
            </seg>
            <seg xml:id="i-adb9983333abd264-0">
              Vissa viktiga ändringar kommer att spela roll för enskilda. Egendomsskyddet
              förstärks. Skyddet mot diskriminering utvidgas, och skyddet mot
              intrång i fri- och rättigheterna stärks.
            </seg>
            <seg xml:id="i-f774c4baa7188130-0">
              Grundlagens ställning kommer också att stärkas genom att den
              tydligare får företräde i rättstillämpningen, och Lagrådets förhandskontroll
              av nya lagar stärks. Grundlagarna har också blivit lite lättare
              att läsa.
            </seg>
            <seg xml:id="i-3c4a171412736ec7-0">
              Förhoppningsvis betyder dessa ändringar inte att diskussionen
              om hur den svenska demokratin ska fungera avtar. Tvärtom hoppas
              jag att arbetet inför lagändringarna och dagens beslut skapar
              ett intresse för hur svensk grundlag och författning utvecklas,
              anpassas och verkar.
            </seg>
            <seg xml:id="i-021bc505a3db7aac-0">
              Med det sagt yrkar jag bifall till förslaget i betänkandet.
            </seg>
          </u>
          <note type="speaker" xml:id="i-e416aa4df40f2268-0">
            Anf. 20 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-4">
            <seg xml:id="i-a7e05a04d56476f8-0">
              Herr talman! Först gäller det urholkandet av medborgarskapet.
              Att utländska medborgare i Sverige, som bor här eller som vistas
              här mer eller mindre permanent, ska ha ett visst skydd i grundlagen
              är väl ganska självklart. Och det har man redan i dag.
            </seg>
            <seg xml:id="i-13c4b2665f2f3ca5-0">
              Men nu förstärker man de här skrivningarna så att man i princip
              jämställer utländska medborgare med svenska medborgare. Det är
              där problemet ligger. Det ligger inte i att utländska medborgare
              har ett skydd, för det tycker jag naturligtvis att de ska ha.
            </seg>
            <seg xml:id="i-9ec5946d03e337ed-0">
              Det finns också en stor risk, menar jag, för att det här urlakandet
              av det svenska medborgarskapet gör att det svenska medborgarskapet
              tappar sin betydelse. Ett medborgarskap innefattar ett antal rättigheter
              det är så det ska fungera. Men ett medborgarskap innebär också
              att man har skyldigheter, och det är någonstans där jag menar
              att man från de andra partiernas sida tappar bort sig.
            </seg>
            <seg xml:id="i-d69072464bf43142-0">
              Ett medborgarskap måste betyda någonting. Det måste ses som ett
              förtroendeavtal mellan Sverige och den som har kommit hit. När
              man nu mer eller mindre vill likställa utländska medborgare med
              svenska medborgare har man också tagit bort en stor del av betydelsen
              av medborgarskapet. Man nedvärderar betydelsen av det svenska
              medborgarskapet.
            </seg>
            <seg xml:id="i-bafbeaf608665f4b-0">
              För den som tror på nationalstatsprincipen och det gör jag; jag
              tycker att den ska vara bärande för hur vi bygger det svenska
              samhället blir det här en orimlig ordning. Därför är vi emot just
              den delen i grundlagsförändringen.
            </seg>
            <seg xml:id="i-3df290d89b4e85c1-0">
              När det sedan gäller det här med att mångkulturen cementeras
              gäller det så klart samer, men det gäller också övriga nationella
              minoriteter. Vi menar att det i förlängningen också finns en risk
              för att andra minoriteter det finns ju sådana som ännu inte är
              erkända som nationella minoriteter i Sverige kan komma att utnyttja
              det här, och vi vill inte se en sådan utveckling.
            </seg>
          </u>
          <note type="speaker" xml:id="i-e18dbe6f1886166a-0">
            Anf. 21 KARIN GRANBOM ELLISON (FP) replik:
          </note>
          <u who="karin_granbom_1f4a4d" xml:id="i-c1e219f47f34d4d0-1">
            <seg xml:id="i-2911ee5726ae3b50-0">
              Herr talman! Det är beklagligt att när så mycket viktigt förändras
              i dag i och med att vi gör denna reformering av grundlagen säger
              ändå Sverigedemokraterna nej. Vad Jimmie Åkesson precis har sagt
              tycker jag att han har sagt tidigare. Det är mest upprepningar.
            </seg>
            <seg xml:id="i-5e2db513dbb6cdad-0">
              Detta att vi möjliggör för att ta in den kompetens som vi anser
              vara viktig för vissa statliga uppdrag menar jag är rätt. Vi ska
              inte göra det svårare än nödvändigt att få kvalificerade innehavare
              av statliga tjänster. Samtidigt behåller vi ju kravet på medborgarskap
              för att inneha de högsta tjänsterna i de högsta statsorganen och
              också för poster som utses av riksdagen.
            </seg>
            <seg xml:id="i-58d61c94140e406b-0">
              Jag skulle gärna ge Jimmie Åkesson chansen att svara på den fråga
              som Peter Eriksson ställde. Vi säger att medborgarskap ska krävas
              för ett statsråd. Vi menar att det inte ska vara nödvändigt att
              man ska ha haft det i tio år. Men nu har vi det konkreta fallet
              med Per Schlingmann. Vad är det som gör att Per Schlingmann inte
              ska få vara statsråd om statsministern skulle vilja utse honom
              till detta?
            </seg>
          </u>
          <note type="speaker" xml:id="i-8f1b352710c49dfe-0">
            Anf. 22 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-5">
            <seg xml:id="i-651bddcb5b49e42b-0">
              Herr talman! Jag vet inte om det är någon optimal utgångspunkt
              att förändra grundlagen för att Per Schlingmann ska kunna bli
              statsråd. Det verkar väldigt konstigt, men det verkar tyvärr handla
              om det, och det förvånar mig något oerhört. Jag sade det lite
              på skämt när Per Schlingmann fick rollen som statssekreterare
              och trodde faktiskt inte att det skulle komma upp i en debatt
              i kammaren, men tydligen är det så, och det är beklagligt och
              märkligt.
            </seg>
            <seg xml:id="i-4322333116ee5951-0">
              Men vad menar man konkret med att ta in den kompetens som behövs?
              Finns det ingen kompetens i Sverige? Har vi inte lyckats rekrytera
              den kompetens som vi behöver tidigare? Måste vi urholka medborgarskapet
              för att hitta kompetens som vi kan fylla Regeringskansliet med?
            </seg>
            <seg xml:id="i-09f587ffffd21ff1-0">
              Jag tror inte att det är så. Jag tror att vi mycket väl kan finna
              den kompetens vi behöver inom det här landets gränser eller bland
              dem som har varit medborgare i Sverige en betydande tid, nämligen
              minst tio år. Det tror jag inte är några problem. Jag upplever
              inte att det har varit några problem hittills utom i ett fall,
              och jag tror inte att det blir några större problem i framtiden.
            </seg>
            <seg xml:id="i-775e5f241b0b071c-0">
              Jag tror att Per Schlingmann är fullt nöjd med den tjänst han
              har i dag, om vi nu ska debattera honom här.
            </seg>
          </u>
          <note type="speaker" xml:id="i-cd29a7e2f82c7bb2-0">
            Anf. 23 KARIN GRANBOM ELLISON (FP) replik:
          </note>
          <u who="karin_granbom_1f4a4d" xml:id="i-c1e219f47f34d4d0-2">
            <seg xml:id="i-4a55f0809913132b-0">
              Herr talman! Jag menar att vi har många människor som bor i Sverige
              som inte har medborgarskap men som har mycket djup kunskap om
              Sverige och som har mycket god kompetens. Jag menar att den som
              är bäst lämpad för ett uppdrag ska ha möjlighet att få det. Vi
              ska inte göra onödiga inskränkningar på detta område.
            </seg>
            <seg xml:id="i-492ead6c22848541-0">
              Jag tycker att det är tråkigt att vi ska fokusera på dessa små
              detaljer när vi har så mycket viktigt och bra som skrivs in i
              grundlagen, och jag vill som avslutning säga att jag är stolt
              och glad över att i dag stå här och föreslå en reformering av
              den grundlag vi har i Sverige.
            </seg>
          </u>
          <note type="speaker" xml:id="i-216d2da63e3cc3f4-0">
            Anf. 24 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-732ef172bf032d15-0">
            <seg xml:id="i-b111fd2b731d5ab6-0">
              Herr talman! Vi som tillhör konstitutionsutskottet har berett
              ärendet om en reformerad grundlag som har varit vilande sedan
              vårriksdagen. Centerpartiet är ett av de sju partier som står
              bakom förslaget. Jag kommer här att redovisa några delar som jag
              ser som viktiga nyheter och som också medför förbättringar.
            </seg>
            <seg xml:id="i-7ff9948be903dc17-0">
              Utöver det ändrade grundlagsförslaget ingår i detta ärende en
              ändring av vallagen som innebär att valdagen flyttas från den
              tredje till den andra söndagen i september. Som någon tidigare
              har sagt är det för att man ska få möjlighet att ta fram ett budgetförslag
              från regeringens sida det år som det är valår.
            </seg>
            <seg xml:id="i-5381b7319cccc208-0">
              En viktig del i den nya regeringsformen är dess andra kapitel
              med de grundläggande fri- och rättigheterna. Flera ändringar görs
              för att stärka och tydliggöra enskildas skydd mot olika former
              av intrång. Här tydliggörs egendomsskyddet med rätt till full
              ersättning vid expropriation eller vid annan åtgärd från det allmänna
              som inskränker användningen av mark och byggnader. Här finns principerna
              om yttrandefrihet, invånarnas integritet och rörelsefrihet, invånarnas
              rättssäkerhet och skydd mot diskriminering. Här finns också regler
              om rätten till stridsåtgärder på arbetsmarknaden, om upphovsrätt,
              om näringsfrihet och ett nytt tillägg även om forskningens frihet.
            </seg>
            <seg xml:id="i-b5788908d3ce8451-0">
              I regeringsformen tydliggörs den kommunala självstyrelsen ytterligare
              genom att det införs en proportionalitetsprincip. Grunden i detta
              är att kommunernas och landstingens beslutanderätt inte ska få
              begränsas mer än vad som kan vara nödvändigt i en fråga. Man får
              inte gå för långt, utan det ska vara en proportionalitet.
            </seg>
            <seg xml:id="i-ca15cc1c524fb953-0">
              I kommunallagen införs också regler som gör det möjligt för kommuner
              och landsting att besluta om kommunala extraval, vilket vi inte
              har haft tidigare. För detta kommer dock att krävas en två tredjedels
              majoritet i det fullmäktige som vill ha det här extravalet.
            </seg>
            <seg xml:id="i-56b5647e6b4f7d67-0">
              I en del kommuner har de som har samlat in namn för att få till
              stånd en kommunal folkomröstning blivit besvikna. Ofta har det
              varit så att en majoritet i kommunfullmäktige har sagt nej till
              deras begäran om folkomröstning i en viss fråga. Enligt den ändrade
              kommunallag som nu läggs fram kommer det att krävas två tredjedels
              majoritet i fullmäktige för att avvisa ett folkinitiativ om en
              rådgivande folkomröstning. För att ett sådant här upprop om kommunal
              folkomröstning ska prövas av fullmäktige kommer det att finnas
              krav på att minst en tiondel av de röstberättigade i kommunen
              har undertecknat ett sådant initiativ.
            </seg>
          </u>
          <note xml:id="i-bea4287d5cbe1c81-0">
            Herr talman! Det finns i riksdagen en bred uppslutning bakom
            de ändringar och tillägg som nu görs. Jag yrkar som företrädare
            för Centerpartiet bifall till grundlagsförslaget och de ändringar
            som i övrigt föreslås i konstitutionsutskottets betänkande.
          </note>
          <note type="speaker" xml:id="i-091251c2b8be2c26-0">
            Anf. 25 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-65ccb25342d24528-0">
            <seg xml:id="i-0453fdba4aaf443c-0">
              Herr talman! Vänsterpartiet står bakom förändringarna i regeringsformen
              på samma sätt som vi gjorde i riksdagens omröstning den 2 juni
              i år. Vi har deltagit i Grundlagsutredningen, och vi tycker att
              det är viktigt att nå en så bred enighet som möjligt runt grunderna
              för det politiska systemet.
            </seg>
            <seg xml:id="i-bb7df87e818177b6-0">
              För oss har det också varit viktigt att delta för att förhindra
              allvarliga försämringar som vi tror hade kunnat inträffa om färre
              partier hade valt att delta i utredningen.
            </seg>
            <seg xml:id="i-aeaf68d7f1ada996-0">
              När så många partier ska nå en samsyn blir det givetvis en kompromiss.
              Det innebär att vi har accepterat förslag som inte stämmer överens
              med Vänsterpartiets uppfattning. Sänkningen av tröskeln för personvalet
              till riksdagen från 8 procent till 5 procent är en sådan förändring.
              Men vår bedömning är ändå att förändringarna i huvudsak är bra,
              och jag kommer bara att lyfta upp några av de förändringar som
              genomförs.
            </seg>
            <seg xml:id="i-fd1ac3e22584ad46-0">
              Vi tycker att det är bra att riksdagen ska utse statsministern
              efter varje val. Det är helt enkelt rimligt att det parlamentariska
              läge som uppstår efter ett val är grunden för vem som ska vara
              statsminister i stället för det parlamentariska läge som rådde
              före valet som det faktiskt är i dag.
            </seg>
            <seg xml:id="i-6a395e5320b63cdb-0">
              Vi tycker att det är bra att grundlagen ger ett starkt skydd
              mot diskriminering på grund av sexuell läggning. Vad gäller den
              frågan är vi dock inte helt nöjda, för vi hade också önskat att
              man hade tagit med skydd mot diskriminering på grund av könsuttryck.
            </seg>
            <seg xml:id="i-3fff1b349107727e-0">
              Det här förslaget innebär också en förstärkning av enskildas
              skydd mot intrång i fri- och rättigheterna. För Vänsterpartiet
              är det positivt att grundläggande fri- och rättigheter omfattar
              var och en och inte begränsas till begreppet medborgare, eftersom
              det kan tolkas som att det krävs ett svenskt medborgarskap för
              att åtnjuta till exempel yttrandefrihet, mötesfrihet och demonstrationsfrihet.
            </seg>
            <seg xml:id="i-5864329fcca59358-0">
              Det område som har väckt mest diskussion är det avsnitt det skrivs
              att Sverige är medlem i Europeiska unionen. Sverige deltar även
              inom ramen för Förenta nationerna och Europarådet samt i andra
              sammanhang i internationellt samarbete.
            </seg>
            <seg xml:id="i-d714bcabd6968812-0">
              Vänsterpartiets bedömning är att den texten inte för över mer
              makt till EU och att den inte heller gör det svårare att lämna
              EU. Redan i dag påverkar EU en majoritet av de svenska lagarna
              utan att det står någonting om det i vår grundlag. Det är själva
              medlemskapet i EU som för över makt från det svenska parlamentet,
              inte om det står i grundlagen eller ej. En av regeringsformens
              uppgifter är att beskriva det svenska politiska systemet. Att
              låtsas som att vi inte är med i EU bara för att vi inte gillar
              EU ligger inte för Vänsterpartiet.
            </seg>
            <seg xml:id="i-5fdaba4545ba08d8-0">
              För att kunna överföra beslutanderätt från riksdagen till EU
              innebär den nya regeringsformen faktiskt en skärpning, inte ett
              underlättande. I dag kan tre fjärdedelar av dem som röstar överföra
              beslutanderätt från riksdagen, alldeles oavsett hur många som
              deltar i omröstningen. I teorin skulle alltså tre personer, om
              det endast är fyra som deltar vid omröstningen, kunna besluta
              att föra över beslutanderätten från den svenska riksdagen. I den
              nya regeringsformen krävs förutom att det ska vara tre fjärdedelar
              av dem som röstar också att det är minst hälften av riksdagens
              ledamöter som röstar för maktöverföringen. Alltså behöver det
              vara minst 175 personer som röstar för ett överförande av beslutsrätt
              i stället för som i dag minst tre personer.
            </seg>
            <seg xml:id="i-aec09c3eb69c330b-0">
              I övrigt har det gjorts en del redaktionella och språkliga ändringar.
              Det kan tyckas vara en ganska liten fråga, men det är viktigt
              att grunderna för hur landet ska styras är begripliga och någorlunda
              sammanhängande. Den nuvarande regeringsformen och de nuvarande
              grunderna för det svenska systemet är krångligt, och det är tillägg
              på olika håll. Nu samlas de ihop på ett mer överskådligt sätt.
            </seg>
            <seg xml:id="i-e4a48a0575b8de73-0">
              Språkjusteringar som gör lagen mer tillgänglig för var och en
              är en fördel, liksom att regeringsformen görs mer könsneutral.
              Det är ganska anmärkningsvärt att i nuvarande regeringsform utgår
              man från att en riksdagsledamot per definition är en han. Med
              den nuvarande regeringsformen är det faktiskt möjligt att även
              ha kvinnor som ledamöter i riksdagen. Det tycker vi är en fördel.
            </seg>
          </u>
          <note xml:id="i-cf1a1425befe976e-0">
            I detta anförande instämde Marianne Berg och Jonas Sjöstedt (båda
            V).
          </note>
          <note type="speaker" xml:id="i-47aea2b0ff9574f0-0">
            Anf. 26 TUVE SKÅNBERG (KD):
          </note>
          <u who="tuve_skanberg_9d0e2f" xml:id="i-30cfd0f9f527136c-0">
            <seg xml:id="i-8cf3b868220ba135-0">
              Herr talman! Kristdemokraterna har sedan 1998 i olika kommittémotioner
              krävt en översyn av regeringsformen, men det blir först efter
              regeringsförklaringen år 2003 som dåvarande statsminister Göran
              Persson den 16 december säger att riksdagens partier bjuds in
              till överläggningar om en samlad översyn av regeringsformen. Det
              var Kristdemokraternas representant i såväl konstitutionsutskottet
              som utredningen, Ingvar Svensson, som fullföljde Kristdemokraternas
              politik och arbete i denna fråga.
            </seg>
            <seg xml:id="i-f513064301ffbe79-0">
              Ingvar Svensson karakteriserade den reformerade grundlagen inte
              som en författningspolitisk revolution men en på många punkter
              steg i rätt riktning, en kompromiss enligt de små stegens filosofi.
              Det skulle jag vilja instämma i. Det är en kompromiss, och det
              är små steg men det är små steg åt rätt håll. God politik är just
              steg åt rätt håll. Man kommer inte hela vägen, men det är en färdriktning
              som gör att Sverige blir något bättre. Det skulle över huvud taget
              kunna vara en samsyn för vårt arbete i riksdagen att kompromissen
              i sig för med sig något gott eftersom den inte ställer grupper
              mot varandra utan för oss tillsammans mot ett land som vi tycker
              fungerar väl och som vi tycker om.
            </seg>
            <seg xml:id="i-3fa5779561cdbd84-0">
              Det är sju partier, riksdagens dåvarande samtliga partier, som
              står bakom förslaget. Nu kommer Sverigedemokraterna in och betonar
              å ena sidan att det är många saker som är bra, men å andra sidan,
              upplever jag av rent partipolitiska skäl, försöker markera mot
              samsynen därför att man vill komma in på banan. Om Sverigedemokraterna
              hade varit med hade de förmodligen kunnat gilla betänkandet. Ett
              konstaterande att Sverige är med i EU är väl inte hela världen.
              Det står inte att det är bra att Sverige är med i EU, eller i
              FN för den delen, utan det står att Sverige är med. Det är ett
              konstaterande.
            </seg>
            <seg xml:id="i-a375b82e38749f28-0">
              Bland de ändringar i regeringsformen som jag här och nu som kristdemokrat
              vill lyfta fram som särskilt positiva skulle vara den förbättrade
              lagprövningen ett viktigt framsteg utformad som en juridisk normkontroll
              i efterhand. Förhandskontrollen förbättras genom Lagrådets arbete.
              Så har vi hört att det införs en proportionalitetsprincip för
              inskränkningar i den kommunala självstyrelsen, och förslag på
              kommunsidan blir obligatoriska för lagrådsgranskning. Också det
              är positivt.
            </seg>
            <seg xml:id="i-c6e930691d0382ca-0">
              Personvalsspärren i riksdagsvalet ändras från de nuvarande 8
              procenten till 5 procent. Det är min och Kristdemokraternas förhoppning
              att det kommer att vitalisera personvalet ytterligare. I dag är
              åtta personer i kammaren invalda genom personval personkryss och
              det hade varit ett drygt dussin ytterligare om spärren hade legat
              på 5 procent. Det är väl för väljarna om makten att också påverka
              inte bara partierna utan vilka personer som sitter här ökar. Det
              är inte så bekvämt för oss politiker det ska jag villigt erkänna.
              Det har sina sidor med personval att få dubbla strider både inom
              partiet och mellan partierna, men det är jag beredd att ta mot
              att vi får ett större inslag av demokrati och makt åt folket.
              Alltså är detta en positiv utveckling.
            </seg>
            <seg xml:id="i-eaf55f24f3cbbfb7-0">
              Saker vi inte fick se i den reformerade grundlagen som vi gärna
              hade sett hade varit till exempel en samlad översyn av fri- och
              rättighetskapitlet. Fri- och rättigheterna i 2 kap. gäller i huvudsak
              enbart gentemot det allmänna. Vi kristdemokrater hade gärna sett
              att grundlagsreglerna för fri- och rättigheter också gällt mellan
              enskilda.
            </seg>
            <seg xml:id="i-1e7c2522275b46c7-0">
              Vi hade också velat ha ett bredare diskrimineringsskydd i det
              kapitlet. Nu lägger man bara in den sexuella läggningen. Man bortser
              från andra diskrimineringskriterier, till exempel ålder låg och
              hög och funktionshinder. Kristdemokraterna hade velat ha en bredare
              ansats där, men anser att det är ett steg i rätt i riktning, och
              vi är nöjda med det.
            </seg>
            <seg xml:id="i-83f56d6f3d6aceab-0">
              Vi hade velat se en författningsdomstol. Det märks då och då
              att det är en nackdel för Sverige att inte ha en författningsdomstol.
              Det fanns inte en tillräckligt bred samsyn för att få igenom det.
              Jag hoppas att det i en framtid ska bli så ändå.
            </seg>
            <seg xml:id="i-2eef4444b04dddd9-0">
              Vi hade också velat se en möjlighet till inskränkningar av föreningsfriheten
              för att underlätta lagstiftning mot rasistiska organisationer.
              Det hade kunnat få effekt mot maffialiknande grupper och terroristorganisationer.
              Nu blev det inte så. Vi får använda det lagutrymme som finns för
              att hålla tillbaka sådana grupper.
            </seg>
          </u>
          <note xml:id="i-df1fd0c5ffb3a439-0">
            Herr talman! Jag yrkar bifall till utskottets förslag i betänkandet.
          </note>
          <note type="speaker" xml:id="i-a8dca83cb83b64e9-0">
            Anf. 27 KENT EKEROTH (SD):
          </note>
          <u who="kent_ekeroth_fa6033" xml:id="i-81c1d6a1c67c72d3-0">
            <seg xml:id="i-559951eb3ac387c7-0">
              Herr talman! Jimmie Åkesson har i sitt anförande och replikskifte
              tagit upp problemen med EU och dess införande i Sveriges grundlag.
              Jag ska fokusera lite mer på de andra två huvudsakliga områdena
              som vi ser kritiskt på i grundlagsförändringarna. De handlar,
              återigen, om hur det svenska medborgarskapet urholkas.
            </seg>
            <seg xml:id="i-43d7dcb1b8deb6c0-0">
              Det här handlar om en utökning av rättighetsreglerna i regeringsformen
              2 kap. där man genom att byta ut ordet medborgare till var och
              en garanterar icke-svenska medborgare samma rättighetsregler.
              På så sätt vill man göra det tydligare att rättighetsreglerna
              gäller för i stort sett alla. Den stora skillnaden i dag är att
              styrkan hos skyddet i flera avseenden är svagare för utlänningar
              än för svenska medborgare, och så bör det också vara. Skillnaderna
              avser främst att fler rättigheter kan begränsas när det gäller
              andra än svenska medborgare. Vid inskränkningar av fri- och rättigheter
              för dessa personer tillämpas inte heller merparten av de bestämmelser
              i 2 kap. som uppställer särskilda krav för att en begränsning
              ska godtas.
            </seg>
            <seg xml:id="i-0de5d2b4a7e7613b-0">
              Att vara svensk medborgare ska betyda någonting. Det är den svenska
              statens och riksdagens främsta uppgift att representera och värna
              om det svenska folket. För oss är det en självklarhet att svenskar
              ska och måste kunna åtnjuta alla de förmåner det innebär att vara
              en svensk medborgare.
            </seg>
            <seg xml:id="i-ede85fc6fd841e13-0">
              I och med att man återigen urlakar det svenska medborgarskapet
              genom att ge i stort sett samma fri- och rättigheter till utlänningar
              nedvärderar man betydelsen av medborgarskapet. Så blir det när
              skillnaderna mellan att vara svensk medborgare och att vara utlänning
              minimeras.
            </seg>
            <seg xml:id="i-1facb16dd0ff1169-0">
              Som Jimmie Åkesson var inne på ska utlänningar åtnjuta ett grundskydd
              i Sverige. Det gör de redan i dag. I takt med att världen blir
              alltmer globaliserad och nya hotbilder som terrorism, religiös
              fanatism och eskalerande internationell organiserad brottslighet
              slår rot i vårt samhälle måste våra samhällsapparater ges de verktyg
              de behöver för att bekämpa detta. Att garantera varje utlänning
              i princip exakt samma rättigheter förtar den förmån det innebar
              att vara svensk medborgare, och det gör Sverige till en mer osäker
              plats.
            </seg>
            <seg xml:id="i-f0aef3611c9b664b-0">
              Den andra punkten som gäller urholkningen av medborgarskapet
              är, som några har varit inne på, att man tar bort medborgarskapskravet
              på en rad områden. Det är inga små förändringar vi pratar om.
            </seg>
            <seg xml:id="i-8052145c86aff5ac-0">
              I dagens regeringsform finns det krav på medborgarskap för att
              inneha vissa samhällsbärande tjänster. Det gäller bland annat
              poliser, domartjänster och statsråd där det i dag krävs att man
              ska ha varit svensk medborgare i tio år. Det gäller också statschef,
              åklagare och så vidare. Sjuklövern, det vill säga de övriga sju
              partierna, vill ta bort en stor del av de kraven i grundlagen
              och kan eventuellt tänka sig att de hamnar i vanlig lagstiftning
              eller helt och håller utgår.
            </seg>
            <seg xml:id="i-57653a23b581d269-0">
              Detta innebär en kraftig försvagning av medborgarskapets ställning.
              Nuvarande bestämmelser som återfinns i Regeringsformen tas helt
              bort och ersätts med en annan paragraf som öppnar för utlänningar
              att inneha alla typer av tjänster som överbefälhavare och riksåklagare,
              men även chefspositioner på våra svenska myndigheter.
            </seg>
            <seg xml:id="i-8b5bc8ccc6b0639a-0">
              Som några har varit inne på tar man bort kravet på att ett statsråd
              måste ha varit medborgare i tio år. Det ska räcka med att vara
              svensk medborgare. Det håller vi givetvis inte med om. Alla medborgarskapskrav
              för statliga anställningar avskaffas i princip, förutom för Justitiekanslern,
              Riksdagens ombudsmän, ordinarie domare och riksrevisorerna. Det
              är ganska stora förändringar. Resterande lämnar man över till
              vanlig svensk lag.
            </seg>
            <seg xml:id="i-84dc799b49124ecf-0">
              Jag nämnde tidigare att överbefälhavaren i Sverige inte ska behöva
              vara svensk medborgare. Det får anses vara särskilt anmärkningsvärt.
              Så här motiverar Kommittén om medborgarskapskrav varför till exempel
              kravet på tio års medborgarskap för statsråd skulle kvarstå: En
              majoritet i Kommittén om medborgarskapskrav menar att det var
              sakligt motiverat att upprätthålla kravet på tio års medborgarskap
              för statsråd. En sådan kvalifikationstid borgade enligt majoritetens
              bedömning för att statsråden var tillräckligt förtrogna med allmänna
              och mer långsiktiga frågor som rör det svenska samhällets grundläggande
              struktur och värderingar samtidigt som faran för påtryckningar
              i ett spänt läge torde vara något mindre för den som har varit
              svensk.
            </seg>
            <seg xml:id="i-893847d47dba49e0-0">
              Det är det som det handlar om. Att vara statsråd handlar inte
              bara om att ha en bra juristutbildning eller att vara bra på PR.
              Det handlar om att känna Sverige, den svenska kulturen och förutsättningarna
              i det här landet. Det gör man inte om man kom hit i går och fick
              medborgarskap och blir statsråd i dag. Det krävs att man har bott
              här ett tag för att man ska ha lärt känna Sverige och det svenska
              samhället.
            </seg>
            <seg xml:id="i-a00cf203be978246-0">
              Det kan finnas flera anledningar till sjuklöverns agerande. Det
              handlar om att fortsätta att driva på det mångkulturella projektet
              genom att öppna för att samhällsbärande positioner besätts av
              utlänningar. Det har säkert också att göra med EU:s ambitioner
              att splittra de nationalstater som Europa består av för att skapa
              en federation, Europas förenta stater. I vägen för det projektet
              står just nationalstaterna. Det är därför det finns en sådan iver
              och ett sådant intresse för att försvaga dem. Ytterligare ett
              sådant led är EU:s Interregprogram.
            </seg>
            <seg xml:id="i-aca24863c16cff48-0">
              För sjuklövern som inte gillar Sverige som en nationalstat är
              det säkert ett drömscenario att luckra upp medborgarskapets betydelse,
              men Sverigedemokraterna vågar erkänna nationalstaternas betydelse
              för det framgångsrika land Sverige har utvecklats till. Frågan
              är hur uppluckrandet av medborgarskapet går ihop med Fredrik Reinfeldts
              regeringsförklaring. Han sade att han vill signalera medborgarskapets
              tyngd och betydelse. Det går givetvis inte ihop. Sverigedemokraterna
              är det enda parti som påtalar detta.
            </seg>
            <seg xml:id="i-bf53ff3bd3b4f37c-0">
              Ytterligare en aspekt är att mångkulturen cementeras. Den skrivning
              som i dag återfinns i grundlagen talar om att etniska, språkliga
              och religiösa minoriteters möjligheter att behålla och utveckla
              ett eget kultur- och samfundsliv bör främjas. Grundlagsändringarna
              innebär att det ska främjas. Det innebär att det blir en tvingande
              lagstiftning och mycket större tyngd juridiskt.
            </seg>
            <seg xml:id="i-fdc71fe9bf5eb426-0">
              Sverige har i dag ett skydd som mer än väl tillgodoser de nationella
              minoriteternas behov. Vi tror inte att detta i huvudsak har drivits
              av minoriteterna själva. Det är bara ett tecken på den ängslan
              som existerar hos det politiskt korrekta etablissemanget där man
              gång på gång måste in och lagstifta om dessa minoriteters särrättigheter
              i förhållande till majoritetsbefolkningen.
            </seg>
            <seg xml:id="i-ab43acfcf282be2a-0">
              Det skulle vara tacksamt och befriande om man någon gång hade
              samma inställning till den svenska kulturen. Men det råder tyvärr
              ett utbrett förakt här i kammaren utom hos Sverigedemokraterna
              när det gäller Sverige och den svenska kulturen. Eftersom relativismen
              är stor i detta land och i denna kammare ser vi också, som Jimmie
              Åkesson nämnde, en risk med att det i framtiden kan komma att
              nyttjas av andra minoriteter som i dag inte omfattas av denna
              bestämmelse.
            </seg>
            <seg xml:id="i-58fd2d0957d292cc-0">
              Vi sverigedemokrater anser inte att ett land ska bygga på motsättningar
              mellan olika grupper. Vi försöker i stället bjuda in folk till
              den svenska gemenskapen för att på så sätt uppnå en kulturellt
              homogen stat som är en förutsättning för en stark välfärd och
              ett harmoniskt Sverige.
            </seg>
            <seg xml:id="i-af5fe31b4a866842-0">
              Av den här diskussionen och åsikterna hos de övriga sju riksdagspartierna
              framgår det ganska tydligt att Sverigedemokraterna är det enda
              parti som värnar Sveriges självständighet gentemot EU. Vänsterpartiet
              har, som Jimmie Åkesson påtalade, gett efter och till och med
              svikit sina egna väljare i den här frågan. Resten av partierna
              är tämligen öppna med sitt totala ointresse för svensk självständighet.
            </seg>
            <seg xml:id="i-5100e86be03aab2f-0">
              Sverigedemokraterna är det enda parti som på riktigt vill värna
              om medborgarskapets tyngd och betydelse, till skillnad från Reinfeldt
              som pratar fint om det i regeringsförklaringen men i nästa andetag
              fullständigt urholkar medborgarskapet. Sverigedemokraterna är
              det enda parti som anser att land ska byggas på gemensamma värderingar
              och en gemensam kultur. Sjuklövern, däremot, späder hela tiden
              på olikheterna och motsättningarna med sin mångkulturella politik.
            </seg>
            <seg xml:id="i-a93879f835762aea-0">
              Inte nog med detta. Inget parti i sjuklövern har haft intresse
              av att informera eller väcka debatt om grundlagsförändringarna
              så att de vi representerar, svenska folket, får kännedom om det
              och möjlighet att säga sitt i sammanhanget. Det var totalt tyst
              inför den första omröstningen, totalt tyst i valkampanjen och
              totalt tyst inför denna omröstning. Sverigedemokraterna har som
              enda parti, nästan som enda organisation, försökt att skapa debatt
              i frågan genom debattartiklar och Facebook- och bloggkampanjer.
              Vi har påkallat en aktuell debatt i denna kammare, men den blev
              avslagen. Vi har startat ett upprop som på ungefär en vecka har
              samlat 10 000 underskrifter mot grundlagsförändringarna.
            </seg>
            <seg xml:id="i-7a7cd5fd7c93c543-0">
              SD är därmed det enda parti som med hedern i behåll kan säga
              att man har tagit sitt demokratiska ansvar och informerat det
              svenska folket om den mest omfattande förändringen i svensk grundlag
              på över 35 år.
            </seg>
            <seg xml:id="i-707aebb3096b2c51-0">
              Jag vill med detta yrka bifall till Sverigedemokraternas reservationer.
            </seg>
          </u>
          <note xml:id="i-9b25361e22d77e8e-0">
            I detta anförande instämde David Lång och Jimmie Åkesson (båda
            SD).
          </note>
          <note type="speaker" xml:id="i-b6fd9f2f959c33f7-0">
            Anf. 28 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-ec5114423ee4ae23-3">
            <seg xml:id="i-6c1ef35667fc4e78-0">
              Herr talman! Nu fick vi ganska raka besked om att Sverigedemokraterna
              ser som sin främsta uppgift att upprätthålla diskrimineringen
              i Sverige och helst öka den. Det är ju den andra sidan. Om man
              till varje pris vill värna medborgarskapet som något särskilt
              som bara ska vara till för en del av befolkningen och som det
              ska vara svårt att nå och att mycket ska vara förbehållet den
              gruppen upprätthåller man en diskriminering. Nu tar vi en del
              steg för att minska diskrimineringen i Sverige. Det upprör Sverigedemokraterna.
            </seg>
            <seg xml:id="i-7eadabae36537512-0">
              Jag har en fråga som handlar om den andra sidan av myntet. Om
              man minskar diskrimineringen ökar man i stället när det gäller
              statliga anställningar styrkan i 12 kap. 5 § som handlar om särskilda
              bestämmelser för statliga anställningar. Det står så här: Vid
              beslut om statliga anställningar ska avseende fästas endast vid
              sakliga grunder såsom förtjänst och skicklighet.
            </seg>
            <seg xml:id="i-1714481b795cc731-0">
              Vad är faran med att den delen stärks när man ska anställa människor
              på statliga tjänster?
            </seg>
          </u>
          <note type="speaker" xml:id="i-f01d44364f64c4c0-0">
            Anf. 29 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-1">
            <seg xml:id="i-bf8626cd0fb8e4c8-0">
              Herr talman! De enda som upprätthåller diskrimineringen i det
              här landet är sjuklövern. De har infört de berömda instegsjobben
              som de facto diskriminerar svenskar. Vi förespråkar att alla som
              är svenska medborgare och därmed tillhör den svenska nationen
              ska ha exakt samma rättigheter. Det är inte vi som förespråkar
              instegsjobben. Om man är svensk medborgare ska man ha samma rättigheter.
              Det är något som varken Miljöpartiet eller alliansregeringen står
              för. Det är magstarkt att säga att vi upprätthåller diskriminering.
              Vi vill att alla som är svenska medborgare ska ingå i en svensk
              gemenskap där det inte föreligger någon diskriminering på grund
              av etnicitet, vilket är infört och stöds av Miljöpartiet. Det
              är vi som står upp för jämlikhet och mot diskriminering i det
              här landet ingen annan.
            </seg>
          </u>
          <note type="speaker" xml:id="i-32d6512b99a48f18-0">
            Anf. 30 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-ec5114423ee4ae23-4">
            <seg xml:id="i-7e1b4928385916e7-0">
              Herr talman! Det är uppenbart för var och en att det är felaktigt.
              Kent Ekeroth har precis hållit ett anförande som nästan bara handlade
              om att upprätthålla skillnaderna mellan olika människor i Sverige.
            </seg>
            <seg xml:id="i-31125c3420bea301-0">
              Men han svarade inte på min fråga. Jag ställde en enkel och rak
              fråga: Vad är faran med att sakliga grunder såsom förtjänst och
              skicklighet får ett större genomslag vid anställning i statliga
              tjänster än tidigare?
            </seg>
          </u>
          <note type="speaker" xml:id="i-607cbb22bfae7b29-0">
            Anf. 31 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-2">
            <seg xml:id="i-ea814e8db1b47456-0">
              Herr talman! Jag var inne på detta i mitt anförande. Att styra
              detta land på de olika nivåer som det kan handla om handlar inte
              bara om att ha en bra juristutbildning, vara en bra PR-nisse eller
              vad det nu kan handla om. Det handlar om att känna till Sverige,
              känna till den svenska kulturen och känna till hur saker och ting
              fungerar, precis som Kommittén om medborgarskapskrav menade. Kommittén
              menade att det var sakligt motiverat att upprätthålla krav på
              tio års medborgarskap för till exempel statsråd. Med samma motivering
              ska det givetvis vara ett medborgarskap som ligger till grund
              för samhällsbärande positioner i detta land, för personer som
              har ett ansvar att styra detta land i enlighet med svensk tradition,
              svensk kultur och svenska värderingar och normer. Därför är det
              självklart att ett medborgarskap måste föreligga för dessa vissa
              viktiga positioner som det handlar om och som är samhällsbärande
              i Sverige. Något annat är bara nit.
            </seg>
          </u>
          <note type="speaker" xml:id="i-f85ea4b02afd7e24-0">
            Anf. 32 TUVE SKÅNBERG (KD) replik:
          </note>
          <u who="tuve_skanberg_9d0e2f" xml:id="i-30cfd0f9f527136c-1">
            <seg xml:id="i-7b4f5ece3087ef2a-0">
              Herr talman! Till att börja med måste jag medge att Alliansen
              och Kristdemokraterna sannolikt har haft fel när vi har tänkt
              att ju mindre Sverigedemokraterna hörs, desto färre röster skulle
              de få. Det är precis tvärtom. Ju mer ni hörs, desto mer uppfyller
              ni ordspråket: Ge dem ett rep och de hänger sig själva.
            </seg>
            <seg xml:id="i-c2c203f60f1f74e8-0">
              Det hade varit utmärkt om det som vi nu hörde i detta anförande
              hade hörts på gator och gränder och i tv under valrörelsen, för
              då hade vi fått veta till exempel att det är fel om människor
              åker utomlands på Interrail. Det var hårresande. Var så god och
              utveckla detta. Vad har Sverigedemokraterna emot att ungdomar
              åker utomlands? Vad har Sverigedemokraterna emot Interrailprogrammet?
            </seg>
            <seg xml:id="i-b07df58532a5adfe-0">
              Sedan måste jag ställa en fråga. Varför ska det vara just tio
              års medborgarskap för statsråd bara för att det står i det gamla
              grundlagsförslaget? Är det i själva verket så att Sverigedemokraterna
              önskar att statsråd ska vara födda i landet?
            </seg>
            <seg xml:id="i-fc170bfbfc503781-0">
              Det finns faktiskt en bestämmelse i USA som säger att den som
              inte är född i USA inte kan bli president där. Det går aldrig
              att rätta till detta. Kanske det är en sådan utveckling som Sverigedemokraterna
              önskar, Kent Ekeroth.
            </seg>
          </u>
          <note type="speaker" xml:id="i-26df137d9e4f5afe-0">
            Anf. 33 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-3">
            <seg xml:id="i-c4e662c921aecfbe-0">
              Herr talman! Först och främst ska jag säga följande. Om du, Tuve
              Skånberg, har sett opinionsundersökningar på senare tid är det
              så att ju mer vi syns i riksdagsarbetet, desto högre siffror har
              vi fått. Vi ligger nu på vårt högsta snitt någonsin i opinionsundersökningarna.
              Du kanske borde ta en titt på dem innan du börjar yttra dig om
              att vi så att säga sänks eller att folk inte röstar på oss ju
              mer vi pratar. Det är snarare tvärtom: Ju mer vi syns, desto mer
              gillar folk oss. Det är därför som vi säkert kommer att hamna
              på 1015 procent efter nästa val. Då kommer ni att svettas ännu
              mer.
            </seg>
            <seg xml:id="i-23c8fc1757a5d424-0">
              Varför ska det vara tio år? Ja, någon gräns måste man sätta.
              Man kan diskutera om det ska vara tio år. Det kanske ska vara
              åtta eller tolv år. Någon gräns måste man ha. Ärligt talat skulle
              jag vilja ha en gräns för riksdagsledamöter också. Då kanske vi
              till och med skulle kunna förhindra att en viss moderat satt i
              denna kammare.
            </seg>
            <seg xml:id="i-577842eb8c7bb203-0">
              Jag har inte pratat om Interrail. Det finns en plan i EU om att
              öka samarbetet mellan olika nationalstater. Det finns vissa områden,
              till exempel mellan Sverige och Danmark och mellan Sverige och
              Tyskland, som ska få mer samarbete och större utbyte med varandra
              för att nationalstatens betydelse ska luckras upp. Betydelsen
              av samarbete mellan de olika nationalstaterna ska öka. Därmed
              ska nationalstatens betydelse luckras upp. Det finns EU-program
              om detta. Jag tror att det till och med finns tre. Det handlar
              alltså inte tåg. Det handlar om hur EU försöker luckra upp nationalstaterna.
              Jag hade önskat att du hade lite kunskaper om att detta fanns.
              Men uppenbarligen verkar så inte vara fallet.
            </seg>
          </u>
          <note type="speaker" xml:id="i-4d539a75b45d7826-0">
            Anf. 34 TUVE SKÅNBERG (KD) replik:
          </note>
          <u who="tuve_skanberg_9d0e2f" xml:id="i-30cfd0f9f527136c-2">
            <seg xml:id="i-b28493f731d5138d-0">
              Herr talman! Jag fick inte något svar på varför det var det var
              så idealiskt med tio års medborgarskap. Varför ska det inte vara
              åtta eller tio år eller livslångt? Nu vill jag ge Kent Ekeroth
              möjlighet att svara. Skulle det kanske vara bättre om det var
              bara etniska svenskar som kunde bli statsråd? Är det möjligen
              så han tänker, eller åtminstone att det ska vara fråga om livstid?
            </seg>
          </u>
          <note type="speaker" xml:id="i-d84abdcd7127d40b-0">
            Anf. 35 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-4">
            <seg xml:id="i-4a3370b42b1555ab-0">
              Herr talman! Nu börjar epiteten hagla här igen, att vi pratar
              om etniska svenskar, som du, Tuve Skånberg, verkar vara inne på.
              Jag vet inte riktigt vad ditt parti tycker i den frågan. Uppenbarligen
              har ni grumliga tankar där.
            </seg>
            <seg xml:id="i-217224d91e74a0ea-0">
              Vi har, som vi alltid har sagt, förespråkat en öppen svenskhet
              där vi menar att man kan bli svensk om man tar till sig den svenska
              kulturen och de svenska traditionerna.
            </seg>
            <seg xml:id="i-24f7346334d2411f-0">
              Om man ska ha en tioårsgräns, en åttaårsgräns eller en tolvårsgräns
              kan man, som jag sade tidigare, diskutera. Vi anser oss vara nöjda
              med en tioårsgräns. Det är ungefär den tiden som vi har diskuterat
              att det ska ta att få ett svenskt medborgarskap över huvud taget.
              Vi anser att det är en rimlig gång när man väl har fått medborgarskapet
              efter tio år.
            </seg>
            <seg xml:id="i-1f3dbd5b8fc3b526-0">
              Jag vill återigen poängtera att EU har som syfte att luckra upp
              nationalstaterna, som du var inne på. Det var inte Interrailprogrammet
              som jag pratade om. Jag vill gärna att du kollar upp det inför
              nästa gång.
            </seg>
          </u>
          <note type="speaker" xml:id="i-a5ea1c7cf2f318a0-0">
            Anf. 36 ÅSA TORSTENSSON (C):
          </note>
          <u who="asa_torstensson_979779" xml:id="i-0b2787fbd86d5965-0">
            <seg xml:id="i-297f6622ab0e5961-0">
              Herr talman! Det är naturligtvis en historisk händelse när 1974
              års regeringsform reformeras år 2010. Men i något avseende hoppas
              jag att det inte kommer att dröja lika många år till nästa förändring,
              även om det är många som har efterlyst den processen.
            </seg>
            <seg xml:id="i-6c22358053a624af-0">
              Jag tror på breda och långsiktiga överenskommelser om våra grundläggande
              demokratiska grundvalar. Men jag kan tycka att debatten och diskussionen
              om och kring demokratins spelregler förs alldeles för sällan.
              Möjligen kan dagens debatt göra någon skillnad.
            </seg>
            <seg xml:id="i-c1e96f4c86f530cf-0">
              Jag menar inte att debatten alltid är till för att förändra utan
              för att faktiskt sätta in det demokratiskt uppbyggda samhället
              och dess grundläggande regler i den övriga aktuella samhällsdebatten
              och därmed i det aktuella årtionde som vi befinner oss i. Det
              har nämligen ett egenvärde att föra en öppen och medveten debatt
              om våra grundläggande fri- och rättigheter i ett demokratiskt
              uppbyggt samhälle. Det tål att ge uppmärksamhet åt att demokrati
              och mänskliga rättigheter inte alltid är givna i alla samhällen
              eller för alla människor.
            </seg>
            <seg xml:id="i-48a1f05a72026ba4-0">
              Precis som Peter Eriksson sade borde det vara en oerhört viktig
              del för skolelever att ha med sig den kunskapen. Men det borde
              även för dig och mig som lyssnar på denna debatt vara en viktig
              del att ha en utvidgad kunskap om folkstyret.
            </seg>
            <seg xml:id="i-96c9a671c659dfa9-0">
              Herr talman! Nu kommer vi snart att fatta beslut om en reformerad
              och modernare grundlag som jag som representant för Centerpartiet
              anser innehåller många viktiga reformer som vi måste vara stolta
              över. Nu sätts den enskilda individens rättighetsskydd i fokus
              på flera sätt. Den privata äganderätten stärks med huvudprincipen
              full ersättning när det offentliga ska expropriera mark från privata
              ägare. Diskrimineringsskyddet stärks för att också omfatta sexuell
              läggning. Rätt till rättvis rättegång i skälig tid läggs till
              i grundlagen. Nu ges ett tydligt grundlagsskydd som stärker den
              personliga integriteten. Det är troligen den tydligaste förändringen
              som skiljer sig från 1974 års regeringsform då det handlade mer
              om statens rätt över medborgare i stället för tvärtom.
            </seg>
            <seg xml:id="i-2863e677ba5f4c73-0">
              Herr talman! Alla dessa förstärkningar av de mänskliga fri- och
              rättigheterna är viktiga och stärker den enskildes skydd mot intrång
              i fri- och rättigheterna från det allmännas sida. Det sätter på
              ett bättre sätt den enskilde individen före staten. Men som jag
              sade anser jag att vi behöver en öppen och återkommande debatt
              om våra demokratiska grunder och våra grundlagar, allt i syfte
              att möta den tid som våra grundlagar och demokratiska redskap
              ska verka i.
            </seg>
            <seg xml:id="i-e94a3aa58f730df2-0">
              Jag tycker att det ska vara breda och långsiktiga överenskommelser.
              Dagens beslut kommer inte att ändra de bärande delarna i det svenska
              statsskicket. Men dagens beslut kommer, förutom de saker som jag
              redan har nämnt, också att leda till förändringar och reformering
              av vallagen och kommunallagen.
            </seg>
            <seg xml:id="i-d972bd41dbfef975-0">
              Jag vill ta personvalssystemet till intäkt för att vi bör vara
              öppna för en ständig översyn och utveckling av hur till exempel
              sambandet mellan väljare och politiskt förtroendevalda kan stärkas.
            </seg>
            <seg xml:id="i-f6d12de7a0450558-0">
              Centerpartiet och jag hade gärna sett ett tydligare personvalssystem.
              Det tror vi är till gagn för att stärka väljarens möjligheter
              att välja sina förtroendevalda och för att därmed ge ett ökat
              intresse och möjlighet att faktiskt följa och utvärdera desamma.
              Ett förtydligande om personvalets innebörd på valsedlarna 2014
              kommer vi också att se detta för att ytterligare markera vikten
              av att välja person.
            </seg>
            <seg xml:id="i-e6c3731bfb4bd262-0">
              Vi tar nu ytterligare steg för att utveckla personvalet, som
              infördes 1998, i och med sänkningen av personvalsspärren. Det
              är bra. Men jag menar att det här är ett bevis på att vi framöver
              också ytterligare måste utveckla personvalssystemet.
            </seg>
            <seg xml:id="i-cd15ad40616e929c-0">
              Jag vill även uppmärksamma att den lokala nivån nu stärks i grundlagen
              genom att det kommunala självstyret får ett eget kapitel i grundlagen.
              Det får inte bara vara vackra ord i portalparagrafen, utan nu
              ges det kommunala självstyret en tydligare markering och plats
              i regeringsformen och i de skrivningar om proportionalitetsprincipen
              som innebär att en inskränkning i det kommunala självstyret inte
              bör gå utöver vad som är nödvändigt med hänsyn till ändamålet.
              Möjligheten till kommunal skatteutjämning skrivs också in i grundlagen.
            </seg>
            <seg xml:id="i-f2effc468bf7e2f2-0">
              För Centerpartiet är det viktigt att stärka redskapen och formerna
              och att bygga samhället underifrån, att flytta makten närmare
              människor och öka möjligheterna till delaktighet och medansvar.
              Både stärkt personvalsinslag och stärkt markering av det kommunala
              självstyret är förändringar i rätt riktning för att nå detta.
              Det skapar också nya möjligheter att lättare genomföra för kommuninvånarna
              viktiga folkomröstningar.
            </seg>
            <seg xml:id="i-bf5cbac1a34f705e-0">
              Fru talman! Vi ska ha spelregler och lagar som stärker demokratin
              genom att människan sätts i fokus. Nu har vi på riksdagens bord
              förslag om grundlagsförändringar som går i den riktningen och
              som hör hemma i 2000-talets Sverige.
            </seg>
          </u>
          <note xml:id="i-b01b9c44f70bf210-0">
            Jag yrkar bifall till konstitutionsutskottets förslag i betänkande
            4.
          </note>
          <note type="speaker" xml:id="i-0d32b1d0368edbb3-0">
            Anf. 37 HENRIK VON SYDOW (M):
          </note>
          <u who="henrik_von_sydow_19b1e7" xml:id="i-b17770a633febd3e-0">
            <seg xml:id="i-786398919e198795-0">
              Fru talman! Många har påpekat att ett omfattande arbete ligger
              till grund för det här beslutet. Det har varit fyra års utredningsarbete
              och därutöver två års beredning, bland annat i denna kammare,
              och en tidigare omröstning här.
            </seg>
            <seg xml:id="i-5e7dd07b580fecd2-0">
              Jag hade förmånen att tillsammans med Gun Hellsvik, Per Unckel
              och, ett tag, Carl Bildt företräda Moderaterna i Grundlagsutredningen
              som låg till grund för just detta och vill gärna påminna om de
              tre starka samhällstrender som har förändrat Sverige sedan 1970-talet
              då vår nuvarande regeringsform i huvudsak skrevs.
            </seg>
            <seg xml:id="i-199ab0aa28670ca9-0">
              Det första är internationaliseringen. Sverige har blivit mer
              öppet. Att vi är medlemmar i EU är ett mycket konkret uttryck
              för detta.
            </seg>
            <seg xml:id="i-653b56c55c0f4930-0">
              Det andra är en ökad individualisering. Vi lever våra liv på
              olika sätt. Vi har olika etnisk bakgrund. Vi tror på olika gudar.
              Diversifieringen har ökat i det svenska samhället.
            </seg>
            <seg xml:id="i-d937dfdd3b147f2f-0">
              Det tredje viktiga som Grundlagsutredningen hade att ta fasta
              på var att kollektiviseringen till exempel mätt i antalet medlemmar
              i de politiska partierna har minskat sedan 1970-talet. Grundlagsutredningen
              den överenskommelse som vi nu debatterar hade till uppgift att
              svara på de här tre stora samhällstrenderna. Vi har varit inne
              på detta och diskuterat markeringen av EU-medlemskapet. Vi har
              även diskuterat personvalets ökade genomslag just som ett svar
              på detta med att när partierna tappar medlemmar ökar motiven för
              att låta väljarna i större utsträckning få bestämma vilka som
              ska representera dem i Sveriges riksdag.
            </seg>
            <seg xml:id="i-b7a36640535adac8-0">
              Det gäller också något som jag kommer att ägna huvuddelen av
              mitt anförande åt, nämligen den diskussion som jag vill påstå
              var den allra mest centrala under de fyra år då Grundlagsutredningen
              arbetade och som tar sikte på den serie reformer som syftar till
              att markera våra domstolars konstitutionella ställning och till
              att tydliggöra våra domstolars roll som yttersta garant för att
              grundlagens lika fri- och rättigheter verkligen värnas i praktiken,
              i realiteten.
            </seg>
            <seg xml:id="i-28b681b5d2199265-0">
              Jag vill betona för kammaren att det här förvisso är en utveckling
              av den grundlag som finns. Men det är också strukturella reformer
              av vår rättsordning. För en andra läsning ligger nu på kammarens
              bord förslag om att ta bort den begränsning och den reglering
              det så kallade uppenbarhetsrekvisitet av domstolarnas möjligheter
              att underkänna lagarnas tillämpning i de fall konsekvenserna strider
              mot regeringsformens fri- och rättighetskapitel. Motivet för detta
              är tydligt både i Grundlagsutredningens texter och i propositionen.
            </seg>
            <seg xml:id="i-0a37ca3e873e09a6-0">
              Man motiverar detta så här: Här är det av särskild betydelse
              att grundlagens regler om fri- och rättigheter fullt ut får genomslag
              i rättstillämpningen. Det är en mycket tydlig motivering till
              reformen och aktiverar i högre grad vårt eget grundlagsskydd för
              våra fri- och rättigheter, det som är kärnan i vårt medborgarskap.
              Det förtjänar att påpekas i den här diskussionen.
            </seg>
            <seg xml:id="i-004c2f10666cc803-0">
              Den här diskussionen är på intet sätt ny. Det har funnits ett
              återkommande krav i den svenska rättspolitiska debatten och i
              vår konstitutionella debatt, och det har länge funnits ett brett
              stöd för detta. Det var en bred majoritet i millenniets allra
              första statliga utredning. Demokratiutredningen , SOU 2000:1,
              framhöll just vikten av ökad lagprövning som ett önskat inslag
              i vår demokrati både i ett mer komplext samhälle och som ett inslag
              som förbättrar den enskildes rättssäkerhet i en tid när tempot
              i lagstiftningsarbetet väsentligt har ökat. Äntligen är nu tiden
              kommen för en sådan reform.
            </seg>
            <seg xml:id="i-8406230c7a33c191-0">
              På samma sätt stärks också, som vi hört i debatten här, det materiella
              innehållet i grundlagskapitlet om de grundläggande fri- och rättigheterna.
              Regeringsformen förses nu med förstärkt skydd för den enskildes
              privatliv, med förstärkt skydd för integriteten. Det markeras
              också detta är viktigt en rätt till rättvisa rättegångar motsvarande
              det skydd som finns i Europakonventionen om de mänskliga rättigheterna.
            </seg>
            <seg xml:id="i-5c3343b3a4c510f9-0">
              Beträffande de här reformerna, som hör samman, ska det också
              sägas att makten över domarutnämningarna, det som brukar kallas
              för rättsstatens rötter vem som har makten över domarutnämningarna
              i allt väsentligt och i praktiken flyttas från den politiska makten,
              från Rosenbad, till en mer fristående nämnd. Besluten fattas fortfarande
              av regeringen, men beredningen kommer att ske utanför Regeringskansliet.
            </seg>
            <seg xml:id="i-8acf7ca37891ab7e-0">
              Det här stärker i grunden och i substans våra domstolars och
              våra domares självständighet. Med detta ökar den dömande maktens
              och domstolarnas förutsättningar att självständigt värna grundlagens
              principer och grundlagens fri- och rättigheter.
            </seg>
            <seg xml:id="i-d32a25706537bf1c-0">
              Till detta kommer också det som kanske är mer semantik men som
              symboliskt spelar en roll, nämligen att det markeras att den svenska
              regeringsformen nu får ett eget kapitel om just domstolarnas självständighet
              och oberoende. Det är viktigt. Domstolarna ska inte bara vara
              oberoende. För legitimitetens skull ska det också synas att de
              är det.
            </seg>
            <seg xml:id="i-a5677289411795e5-0">
              Den här serien av tre reformer är mycket väsentlig tillsammans
              med, som vi tidigare hört, att Lagrådets makt och inflytande ökar
              för att höja kvaliteten i lagstiftningsarbetet. Jag tror att det
              är viktigt att detta markeras i vår egen grundlag just för att
              vi nu i större utsträckning kan utkräva våra rättigheter med vår
              egen grundlag som verktyg och inom ramen för vår egen rättsordning
              utan att med nödvändighet vara hänvisade till processer i EU:s
              rättsliga forum, till domstolarna i Luxemburg och Strasbourg.
            </seg>
            <seg xml:id="i-398fa976832b7472-0">
              En viktig effekt av att stryka uppenbarhetsrekvisitet är att
              det inte längre leder till en inkonsekvens i vår egen rättsordning.
              Med detta menar jag att uppenbarhetskravet inte tillämpas när
              svenska domstolar ska bedöma en nationell föreskrifts förenlighet
              med EG-rätten men väl med vår egen svenska grundlag. Tas uppenbarhetsrekvisitet
              bort haltar inte längre den svenska grundlagen i förhållande till
              EG-rätten. Det är ett viktigt skäl som också utvecklades i de
              utredningar som ligger till grund för reformen.
            </seg>
            <seg xml:id="i-8fbbb3e9129f3800-0">
              Det här ökar möjligheterna till att frågor om fri- och rättigheter
              och Europakonventionsbrott avgörs i Sverige i stället för att
              med nödvändighet kräva behandling i Europadomstolen.
            </seg>
            <seg xml:id="i-9eb43946239b5731-0">
              Detta är viktigt just för att Europadomstolen översvämmas av
              mål. Fri- och rättigheter måste på ett praktiskt och effektivt
              sätt vara utkrävbara inom ramen för den egna rättsordningen. Vi
              tar i dag, fru talman, ett stort steg mot detta. Det är ett genombrott.
              Människor i Sverige ska praktiskt och effektivt kunna utkräva
              rättigheter i Halmstad, Jönköping och Helsingfors och inte vara
              hänvisade till Luxemburg och Strasbourg. Allt detta är förstås
              centralt i en demokratidebatt. Demokrati är inte bara majoritetsbeslut.
              Demokrati utgörs lika mycket av minoritetsskydd, och det yttersta
              minoritetsskyddet är den enskildes fri- och rättigheter.
            </seg>
            <seg xml:id="i-43e2fca243061d87-0">
              Fru talman! Flera har beklagat sig över frånvaron av debatt.
              Jag är den första att instämma i detta. Vi har en på detta fält
              ibland bristande konstitutionell historia av just debatter. Det
              har legat i detta, för så länge den svenska regeringsformen inte
              har varit ett verktyg för den enskilde att hävda fri- och rättigheter
              har den inte heller varit relevant eller intressant för det breda
              svenska folket. Ska man få en författning som fungerar som en
              levande symbol för vår demokrati måste det vara inte bara allmän
              politisk retorik, utan det måste också vara mycket mer av juridisk
              realitet för den enskilde medborgaren. Detta tar vi i dag stora
              steg mot.
            </seg>
            <seg xml:id="i-a9d9cfc35118685a-0">
              Jag vill också slå fast en sak, fru talman. Många har använt
              uttrycket historiskt, och det är det verkligen. Det är ett stort
              steg framåt för medborgarrätten och möjligheten att hävda fri-
              och rättigheter mot stat och kommun. Det är det verkligen. Jag
              vill dock också påstå att inte ens dessa strukturella reformer
              räcker, utan det krävs just en mycket bredare medvetenhet om rättighetsskyddet
              i vår egen grundlag. Det krävs att ideella organisationer vet
              om det, att jurister faktiskt använder det, att medierna känner
              till det, att människor i Sverige faktiskt har en möjlighet att
              få rätt och att det finns ekonomiska resurser att hävda människors
              fri- och rättigheter. Det är att något blicka framåt i detta.
            </seg>
            <seg xml:id="i-2605e7170a44b248-0">
              En stor förändring och en stor reform görs nu. Vi lägger grunden
              för att få en mycket mer levande författning där den främsta svenska
              grundlagen, nämligen regeringsformen, blir ett verktyg för svenska
              medborgare att faktiskt hävda fri- och rättigheter.
            </seg>
            <seg xml:id="i-53401ec3671338bd-0">
              (Applåder)
            </seg>
          </u>
          <note type="speaker" xml:id="i-c2cd8883287fa50b-0">
            Anf. 38 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-85b8ae25d0e4a73a-0" next="cont">
            <seg xml:id="i-94a427d3bb48d8f5-0">
              Fru talman! Ledamöter! De grundlagsändringar vi nu behandlar
              är tämligen måttfulla i vad de innebär för det fortsatta styret
              av Sverige.
            </seg>
            <seg xml:id="i-39075ee176333320-0">
              Den kanske mest betydande förändring som sker är att statsministerns
              majoritet i riksdagen ska provas efter valet. Det anser jag är
              en mycket rimlig förändring som kommer att ge större klarhet i
              situationer med minoritetsregering, som den vi har nu. Varje ny
              regering måste söka ett tydligt mandat i riksdagen. Det blir en
              demokratisk förstärkning.
            </seg>
            <seg xml:id="i-f0324f387d10d4f1-0">
              Den andra mer substantiella förändringen är att reglerna för
              personvalet förändras så att det krävs 5 i stället för 8 procent
              av väljarnas kryss för att bli personvald till riksdagen. Det
              är en förändring som vi i Vänsterpartiet är mer skeptiska till,
              men den utgör en rimlig kompromiss. Trots att inslaget av personval
              stärks kommer det att få begränsad praktisk betydelse. Det beror
              främst på väljarnas ljumma intresse för att använda möjligheten
              till personval.
            </seg>
            <seg xml:id="i-834510b7575522ef-0">
              Även EU-frågorna har debatterats i samband med denna grundlagsändring.
              Detta grundar sig på de nya skrivningar som konstaterar att Sverige
              är med i EU, Europarådet och Förenta nationerna. Av vissa, även
              i denna kammare, tolkas detta som att EU skulle ges mer makt över
              svensk politik eller att det skulle bli svårare att lämna den
              europeiska unionen den dag svenska folket önskar göra det. Om
              det hade varit så hade jag röstat nej till denna grundlagsändring,
              men påståendena saknar grund.
            </seg>
            <seg xml:id="i-58160a45c815dc09-0">
              I denna debatt har det heller inte framförts annat än svepande
              påståenden utan reell substans för att hävda att EU skulle ges
              mer makt med denna grundlagsändring. EU-rätten är överordnad nationell
              rätt. EU-rätten är överordnad nationella grundlagar. Det har fastställts
              via EU-rätten sedan årtionden, och det bekräftas av Lissabonfördraget.
              För mig var detta ett av många argument att såväl rösta nej till
              medlemskapet i EU som att motsätta mig Lissabonfördraget och kräva
              folkomröstning om det.
            </seg>
            <seg xml:id="i-d842ee27df523773-0">
              Denna makt förlorades till EU i och med folkomröstningen 1994
              och de fördragsändringar som riksdagen har antagit efter det.
              Denna makt behandlas inte här i dag. Detta var fördragsändringar
              som vi i Vänsterpartiet vid varje tillfälle har motsatt oss av
              demokratiskäl. Inget av detta påverkas av den grundlagsändring
              som görs nu. Inte heller har EU haft mindre makt över oss under
              de gångna åren för att medlemskapet inte har skrivits ut i grundlagen.
              Den som påstår det vilseleder väljaren.
            </seg>
            <seg xml:id="i-09ed814bfea112b9-0">
              Sverigedemokraterna med Jimmie Åkesson i spetsen tillhör dem
              som vilseleder väljarna i denna fråga allt för att försöka framställa
              sig själva som EU-kritiska försvarare av svensk självbestämmanderätt.
              Om en liten stund ska jag återkomma till varför Sverigedemokraterna
              saknar trovärdighet som försvarare av svensk självbestämmanderätt
              och EU-kritiker. Först, fru talman, vill jag dock referera till
              hur Jimmie Åkesson har argumenterat i denna grundlagsfråga.
            </seg>
            <seg xml:id="i-b8d9c526c983c641-0">
              I dagens Svenska Dagbladet skriver Åkesson: Anmärkningsvärd är
              också inställningen att låta grundlagsändringarna passera för
              att grundlagen beskriver en verklighet som faktiskt råder. Smaka
              på den formuleringen! Problemet med grundlagsändringen är att
              den skildrar verkligheten. Jimmie Åkesson! För mig är detta en
              märklig utgångspunkt, för vad är alternativet? Grundlagar som
              inte beskriver verkligheten, som inte speglar hur lagar antas
              i Sverige och den rättsordning som faktiskt finns och gäller är
              alternativet. Jag tror att det vore oklokt att ha det som vägledande
              princip i utformningen av våra grundlagar.
            </seg>
            <seg xml:id="i-16dd66b9b68f248a-0">
              Att vilja ha en grundlag som speglar verkligheten innebär dock
              inte alltid att man är nöjd med verkligheten. Det är något annat.
              Under en stor del av 1900-talet stod det i vår grundlag att konungen
              äger att allena styra riket. Trots att vi var en demokrati hävdade
              grundlagen att det rådde kungligt envälde i Sverige. Jag vet inte
              vad Sverigedemokraterna tycker om kungligt envälde, men jag tycker
              att det är bra att denna formulering är borta ur grundlagen. Grundlagarna
              bör skildra hur makten faktiskt fördelas. Detta och enbart detta
              handlar just denna del av grundlagsändringen om.
            </seg>
            <seg xml:id="i-94cbb67ae9c511a8-0">
              Gör denna grundlagsändring det svårare att lämna Europeiska unionen?
              Nej, det gör den inte. Frågan om medlemskap i EU är en politisk
              fråga som ska avgöras av väljarna genom folkomröstning. Ändringen
              av grundlagen är en konsekvens av det politiska valet. Dessutom
              kan en folkomröstning om EU-medlemskapet när den dagen kommer
              ske på valdagen och behandla just frågan om ändring av grundlagen
              på området.
            </seg>
            <seg xml:id="i-b746468ede777d7c-0">
              Jag går över till Sverigedemokraternas bristande trovärdighet
              i denna fråga. I detta hus tas ofta beslut som till skillnad från
              dagens beslut verkligen ger mer makt över oss och över svenska
              lagar och grundlagar. Det är beslut som faktiskt urholkar lagens
              mening. Nu diskuteras att EU-fördraget, som är överordnat våra
              grundlagar, ska ändras så att det ska ge EU mer makt över vår
              finanspolitik och därmed bryta mot folkets nej till EMU i folkomröstningen
              2003. EU ska få mer makt och möjlighet att straffa oss med böter
              om vi inte skär ned i välfärden när unionen kräver det.
            </seg>
            <seg xml:id="i-99638d59d0b9f932-0">
              Denna förändring handlar om verklig makt och om en politisk strid
              som står nu och här och påverkar vårt folkstyre. När denna strid
              tas i kammaren lämnar dock Sverigedemokraterna walk over. Ni kom
              inte ens till mötet där statsministern berättade om Sveriges ståndpunkt
              efter Europeiska rådet. Det är inte mycket till EU-kritiker och
              försvarare av folkstyret att inte ens orka komma på sammanträden
              där förslagen avgörs. Åkesson påstår i denna debatt att SD i praktiken
              motsätter sig maktöverföringar till EU. Det är fel.
            </seg>
            <seg xml:id="i-4a1930e5461997bf-0">
              Jag ska ta ett annat exempel som verkligen berör frågan om EU
              ska utvecklas i riktning mot en statsbildning. Ska EU få en egen
              gränspolis? Ska Frontex, EU:s gränsbevakningsstyrkor, ges större
              befogenheter? Detta tyckte Sverigedemokraterna och stödde vår
              borgerliga regering i denna fråga i EU-nämnden. De tyckte att
              EU ska utvecklas mot en stat i praktiken. Tydligen är det viktigare
              för Sverigedemokraterna att jaga flyktingar än att stoppa att
              EU får mer makt. Mer EU-kritiker än så är inte Sverigedemokraterna
              när det väl gäller.
            </seg>
          </u>
          <note xml:id="i-17a83167ad8eff0f-0">
            En annan fråga som verkligen berör svensk lagstiftning och indirekt
            även svensk grundlag avgjordes i EU-nämnden den 20 oktober.
          </note>
          <u who="jonas_sjostedt_d8098c" prev="cont" xml:id="i-ac1c667fd02d6626-0">
            <seg xml:id="i-d7421b76de8c0e19-0">
              Vi rödgröna krävde respekt för svensk arbetsrätt, konflikträtt
              och svenska kollektivavtal något som hotas av EU-rätten i dag.
              Ni sverigedemokrater valde att inte gå emot regeringen och att
              med de rödgröna på denna punkt bilda en majoritet, som ni kunde
              ha gjort med er utslagsröst. Ni svek de svenska löntagarna och
              öppnade för att Europeiska unionen ska kunna köra över svensk
              arbetsrätt. Det innebär inte bara en öppen diskriminering av arbetstagare
              från andra EU-länder utan också att svenska löntagares rättigheter
              undergrävs på sikt. Det går tydligen bra att stå här och tala
              om en grundlagsändring som saknar betydelse för våra lagar, men
              när det väl gäller agerar Sverigedemokraterna som borgerliga EU-vänner.
            </seg>
            <seg xml:id="i-b814f4f5480b7999-0">
              I riksdagens EU-nämnd får regeringen sina mandat, även när det
              beslutas om lagar som överordnas våra grundlagar. Där sitter Sverigedemokraterna
              nästan alltid tysta. Tystnad innebär i EU-nämnden att man stöder
              regeringens politik, som syftar till att ge EU mer makt över oss.
              Den borgerliga regeringens EU-politik vilar i själva verket på
              Sverigedemokraternas passiva stöd i riksdagen.
            </seg>
            <seg xml:id="i-3748d1fcef4efd0e-0">
              Sverigedemokraterna låtsas vara EU-kritiker i dag när det handlar
              om en symbolfråga, men när det handlar om att ge EU verklig makt
              över våra lagar och grundlagar fungerar ni som den borgerliga
              regeringens EU-vänliga stödhjul. En sådan politik kan bara sammanfattas
              med ett enda ord, fru talman, hyckleri.
            </seg>
          </u>
          <note xml:id="i-e2210f85a23dea7e-0">
            I detta anförande instämde Marianne Berg och Mia Sydow Mölleby,
            båda (V).
          </note>
          <note type="speaker" xml:id="i-922df828ba499f75-0">
            Anf. 39 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-6">
            <seg xml:id="i-3b62ee2e5b2ff770-0">
              Fru talman! Grundlagen ska spegla verkligheten. Vad jag vet står
              det fortfarande i regeringsformen att all makt utgår från folket.
              Det speglar ju inte verkligheten, därför att nu utgår alltmer
              makt från Bryssel, byråkrater där och andra länders väljare. Det
              har jag sagt flera gånger att jag har väldigt svårt att acceptera.
              Men uppenbarligen är det något som Jonas Sjöstedt och Vänsterpartiet
              väljer att acceptera i det här fallet, och det förvånar mig. Det
              är nog många som har sett Vänsterpartiet som en garant för att
              den här typen av utveckling möter motstånd i riksdagen, men den
              här gången blir det mer och mer uppenbart att det är Sverigedemokraterna
              som har tagit över den rollen. Det är naturligtvis på gott och
              ont.
            </seg>
            <seg xml:id="i-2a3696f40bce23ee-0">
              Vilseleder väljarna, säger Jonas Sjöstedt. Vem är det som vilseleder
              väljarna? Vad jag vet står det i Vänsterpartiets partiprogram
              att Vänsterpartiet verkar för ett utträde ur EU. Nu går man ändå
              med på att skriva in EU-medlemskapet i grundlagen, något som försvårar
              att träda ut ur EU. Hur man kan acceptera det här förstår jag
              inte.
            </seg>
            <seg xml:id="i-404e012c3ce6eb09-0">
              Vad är det man accepterar? Är det överföringen av mer makt till
              Bryssel som man accepterar? Jag kan inte tolka det på något annat
              sätt. Är det att EU går i riktning mot ökad överstatlighet, vilket
              vi kan konstatera har skett, som man accepterar? Och vad är det
              man har fått tillbaka i kompromisserna för att acceptera den här
              skrivningen? Jonas Sjöstedt nämner ett antal valtekniska detaljer
              som stora segrar. Och de är säkert jättebra, men något sinne för
              proportioner måste man väl ändå ha. Här skriver vi bort Sveriges
              självständighet i grundlagen, vi flyttar på valdagen och man får
              ha extraval i kommuner. Det är säkert bra, men det står över huvud
              taget inte i proportion till den här väldigt stora förändringen
              av EU-medlemskapet.
            </seg>
          </u>
          <note type="speaker" xml:id="i-f30d0e770bc9bacd-0">
            Anf. 40 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7bc81f1202c82407-0">
            <seg xml:id="i-acf864b961cb2dcf-0">
              Fru talman! Att vara EU-kritisk och EU-motståndare, Jimmie Åkesson,
              kräver att man är seriös, att man har sakliga argument, att man
              kan leda i bevis varför det här skulle vara en förändring. Du
              har inte med ett enda argument under den här debatten påvisat
              att det handlar om en maktöverföring till EU. Du har faktiskt
              inte ens försökt. Det är inte seriöst och det skadar den seriösa
              kritiken med den typen av argumentation.
            </seg>
            <seg xml:id="i-00eaf4509da78b50-0">
              Handlar det här om en överföring av makt, Jimmie Åkesson? Nej,
              det gör det inte. Men andra frågor handlar om överföring av makt.
            </seg>
            <seg xml:id="i-f87fc2c3c959b1f2-0">
              När vi i EU-nämnden tydligt säger nej till att ge EU mer inflytande
              över vår finanspolitik genom en fördragsändring, genom en grundlagsändring
              i Europeiska unionen, sitter Sverigedemokraterna tysta. Ni säger
              ingenting. Det handlar om att överföra makt, Jimmie Åkesson. Det
              är någonting mer än att ta en liten debatt i riksdagen och låtsas
              att man är EU-kritisk. Det handlar om det dagliga arbetet för
              att förhindra att EU utvecklas till en superstat, och då har ni
              ingenting att säga, Jimmie Åkesson. Det är att låtsas att vara
              EU-kritiker men inte vara det egentligen. Det har jag inte mycket
              respekt för. Det är att vilseleda väljarna.
            </seg>
            <seg xml:id="i-1faa505ce38901ae-0">
              Om du menar att det är fel att det står i grundlagen att all
              makt utgår från folket får du väl föreslå en förändring, för det
              är faktiskt du som pratar om att det är fel. Jag tycker att det
              är rätt att det är utgångspunkten för vårt folkstyre, och det
              är ett av skälen till att jag beklagar EU-medlemskapet. Men jag
              gör det på rätt ställe där den debatten spelar roll, för det handlar
              om något mer än att försöka posera med sin EU-kritik, att faktiskt
              påverka politiken.
            </seg>
            <seg xml:id="i-39da51fadf9eb2f1-0">
              Varför, Jimmie Åkesson, är ni inte ens där när politiken avgörs
              i EU-nämnden? Varför röstar ni inte nej när det handlar om att
              ge mer makt till Frontex, att ändra EU-fördraget eller, för den
              delen, när livsvillkoren för fiskarna i Blekinge, som du kommer
              ifrån, ska avgöras? När fiskekvoterna skulle beslutas packade
              Sverigedemokraterna ihop med en gäspning och gick ifrån mötet.
              Är det seriös EU-kritik, Jimmie Åkesson?
            </seg>
          </u>
          <note type="speaker" xml:id="i-62f2c3e339728b1e-0">
            Anf. 41 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-b2dac6d0901d5a15-7">
            <seg xml:id="i-aaf2ae0619247ab9-0">
              Fru talman! När det gäller seriös EU-kritik och att man ska ta
              debatten där den verkligen betyder någonting tycker jag att grundlagen
              betyder någonting. Det är just grundlagen, konstitutionen, som
              hela det svenska samhället vilar på. Där kommer det från och med
              nu att stå att Sverige är medlem i EU. Det tycker jag är en viktig
              debatt att ta. Jag tycker att det är viktigt att motverka den
              utvecklingen. Sedan får Jonas Sjöstedt tycka att det här är en
              måttfull förändring, som han själv kallade det i sitt anförande.
              Jag tycker inte det. Jag tycker att det är en oerhört allvarlig
              principiell förändring av vår konstitution.
            </seg>
            <seg xml:id="i-ce33245b12c24380-0">
              Det har förts en debatt, inte minst i en av de stora dagstidningarna.
              Därifrån citerades en artikel av mig. Jag kan citera en annan
              artikel från Jonas Sjöstedts partikamrat, Eva-Britt Svensson,
              som sitter i Europaparlamentet. Där skriver hon så här: Med denna
              nya paragraf blir Sveriges EU-medlemskap grundlagsskyddat. Det
              har vi förvisso redan konstaterat. Konsekvensen blir att medlemskapet
              i EU cementeras och att det blir svårare för Sverige att lämna
              EU. Detta är ju något som Jonas Sjöstedt motsade i sitt anförande.
              Hur är det med kommunikationen i Vänsterpartiet egentligen? Eva-Britt
              Svensson skriver också: Vi vill uppmana alla EU-kritiker och EU-motståndare
              i riksdagen att rösta nej till att grundlagsfästa medlemskapet
              i EU. Är du, Jonas Sjöstedt, EU-kritiker och EU-motståndare, snälla,
              lyssna då på din partikamrat i EU-parlamentet!
            </seg>
            <seg xml:id="i-e2e8b9a5f2dae0bf-0">
              När det sedan gäller kungligt envälde, fru talman, har vi aldrig
              någonsin förespråkat något kungligt envälde. Däremot är det väl
              allmänt bekant hur Vänsterpartiet har sett på envåldshärskare
              historiskt.
            </seg>
          </u>
          <note type="speaker" xml:id="i-6aa3a66b738da978-0">
            Anf. 42 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7bc81f1202c82407-1">
            <seg xml:id="i-d99de99d01260c64-0">
              Fru talman! När borgerliga politiker tappar argument, Jimmie
              Åkesson, då kommer de fula efterslängarna. Vi kan se det nu också.
              Jag har mött det många gånger förut och är inte imponerad.
            </seg>
            <seg xml:id="i-90db705a6afc130f-0">
              Eva-Britt Svensson brukar i stort sett alltid ha rätt, men den
              här gången har hon fel, därför att det här inte påverkar våra
              möjligheter att lämna EU.
            </seg>
            <seg xml:id="i-ffe3548a7d3d6360-0">
              Jag återkommer till att du inte har lagt fram ett enda sakargument.
              Det håller inte att komma med svepande påståenden. Det handlar
              om juridik, det handlar om sakargument, det handlar om att förklara
              varför, och det har du fullständigt misslyckats med i den här
              debatten. Det är inte seriös politik, och det är inte seriös EU-kritik.
              Det är sådant som gör att EU-kritiken inte tas på allvar.
            </seg>
            <seg xml:id="i-351be2a39d66432c-0">
              Du smiter från det som är frågan. Varför röstar ni inte alls
              i EU-nämnden? Det gör att ni stöder regeringens politik att ge
              EU mer makt, till exempel att slå sönder den svenska arbetsrätten.
              Varför protesterar ni inte mot EU:s nya fördrag som faktiskt går
              över svenska grundlagar och överför makt från Sverige till Europeiska
              unionen?
            </seg>
            <seg xml:id="i-8b5dd0f280ac5692-0">
              Det är lätt att komma här, utan att kunna ge sakargument, och
              prata om att det är fel att skriva in verkligheten i grundlagen
              det är nämligen bara detta det här handlar om när man varje dag
              annars i riksdagen inte bryr sig ett dugg om att det förs över
              mer makt från Sverige till Europeiska unionen. Det är här skiljelinjen
              går mellan oss två, Jimmie Åkesson. Vi tar det här på allvar,
              och vi står upp för svensk självbestämmanderätt varje dag, inte
              bara i dag när det faktiskt inte spelar någon roll.
            </seg>
            <seg xml:id="i-74a0e2b8ffbfbae8-0">
              Det andra som skiljer oss åt är att vår EU-kritik grundar sig
              på respekt för folkstyret, att vi värnar det svenska folkstyret,
              och inte på en grumlig nationalism eller föreställning om att
              det svenska skulle ha ett egenvärde som är bättre än det som kommer
              från andra länder. Där går en vattendelare mellan dig och mig,
              Jimmie Åkesson.
            </seg>
          </u>
          <note type="speaker" xml:id="i-bf41d89f9d341a9e-0">
            Anf. 43 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-5">
            <seg xml:id="i-5b5d7036cd097a40-0">
              Fru talman! Vi fick höra här från Vänsterpartiet att vi inte
              ens var närvarande vid det möte i EU-nämnden där Fredrik Reinfeldt
              var med. Det lustiga är att jag satt bredvid Jonas Sjöstedt vid
              det mötet. Vi pratade till och med vid mötet. Och det står till
              och med i protokollsanteckningarna att jag var med på mötet. Jag
              kollade själv upp det. Det var den 27 oktober.
            </seg>
            <seg xml:id="i-b19ab26700335610-0">
              Vilket möte var det Sjöstedt syftade på? Mig veterligen var Reinfeldt
              i EU-nämnden den 27 oktober, och jag satt bredvid Sjöstedt. På
              det mötet reserverade jag mig mot de nya finanslagarna, och vi
              hade andra reservationer, något som kanske också gick Jonas Sjöstedt
              förbi. Kritiken i det avseendet faller ganska platt, får jag väl
              säga.
            </seg>
            <seg xml:id="i-b7b9dd1c51021bc5-0">
              Som Jimmie Åkesson var inne på står det de facto i Vänsterpartiets
              partiprogram att de ska verka för ett utträde ur EU. Man kan fråga
              sig själv: Vad tjänar svenska folket på att det krävs en folkomröstning
              eller en grundlagsförändring för att gå ut ur EU? Vad tjänar svenska
              folket på att begränsa sig själva? Absolut ingenting! Men det
              är det som Vänsterpartiet ställer sig bakom.
            </seg>
            <seg xml:id="i-440143d2d64c436e-0">
              Fördelarna, som vi har hört av föregående talare, med den här
              grundlagsförändringen är att det på något sätt ska vara informativt
              för svenska folket att det står inskrivet i grundlagen. Hur många
              ute i svenska folket funderar över det svenska EU-medlemskapet
              och går till grundlagen för att läsa om det? Är detta det enda
              argumentet för att skriva in det i grundlagen måste jag säga att
              det är en väldigt svag motivering.
            </seg>
            <seg xml:id="i-525c70605b5786a0-0">
              Att bara stilla acceptera rådande verklighet, som Vänsterpartiet
              verkar vara inne på, är anmärkningsvärt. Politiker är ändå här
              för att förändra en rådande situation; annars kan de likaväl gå
              hem. Bara för att det är rådande situation ska vi självklart inte
              acceptera det, än mindre skriva in det i våra grundlagar.
            </seg>
          </u>
          <note type="speaker" xml:id="i-2cfc19d565e426f3-0">
            Anf. 44 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7bc81f1202c82407-2">
            <seg xml:id="i-0e4d1f5d830ec929-0">
              Fru talman! Det möte som ni inte var med på hölls här i kammaren
              den 3 november och gällde en återrapport. Ni var helt frånvarande,
              som på en del möten i EU-nämnden, ska jag säga. Den 20 oktober
              hade vi uppe finanspolitiken. Då var du inte på mötet, utan det
              var någon annan där från Sverigedemokraterna. Då invände ni inte
              mot att EU skulle få överstatlig makt över finanspolitiken, vilket
              Vänsterpartiet gjorde.
            </seg>
            <seg xml:id="i-d4115ada33b5336a-0">
              Ni har helt enkelt missat en del möten från Sverigedemokraternas
              sida. Jag tycker inte att det är seriöst därför att det är där
              det avgörs om vi ska sända mer makt till EU eller inte, och ni
              har utslagsröst. Ni har utslagsröst i EU-nämnden, ni avgör mandatet
              för svenska ministrar, och ni väljer att inte komma eller inte
              bry er om att säga någonting och bara titta ned i bordet i EU-nämnden.
              Sedan duger det att komma och låtsas att man är EU-kritiker i
              fråga om en grundlagsändring som inte ger EU ett gram mer makt
              över svensk politik!
            </seg>
            <seg xml:id="i-d7ff735e0be4078f-0">
              Jag tycker att ni är oseriösa. Ni utger er för att vara någonting
              som ni inte är.
            </seg>
            <seg xml:id="i-b4cba3a32244f5e7-0">
              Sedan grundlagen: Ni är emot att grundlagarna skildrar verkligheten.
              Jag är för att grundlagarna skildrar verkligheten. Jag tror att
              det är en dålig princip att ha grundlagar som ska utgå från att
              de inte skildrar hur vi faktiskt tar beslut. Jag tycker att ni
              har ett problem. Menar ni på fullt allvar att den vägledande principen
              för våra grundlagar och regeringsformen ska vara att de inte ska
              spegla verkligheten? Är det så Sverigedemokraterna ser på det?
            </seg>
          </u>
          <note type="speaker" xml:id="i-e085bac79db89d5b-0">
            Anf. 45 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-6">
            <seg xml:id="i-6421abafeb456641-0">
              Fru talman! Åter: Det EU-möte som du tog upp satt jag på, vi
              reserverade oss. Du står här och säger att vi inte gjorde det.
              Det är ganska intressant. Men det finns säkert att läsa i protokollen
              ifall någon så önskar.
            </seg>
            <seg xml:id="i-14a84675c53fb4ed-0">
              När det gäller grundlagen kan jag bara upprepa vad vi har sagt.
              Vad är poängen med att skriva in det i svensk grundlag? Sjöstedt
              säger att grundlagen ska återspegla verkligheten. Men faktum är
              att vi som politiker stiftar lagar, vi förändrar grundlagar. Om
              en förändring i en grundlag går emot det man själv står för bland
              annat det som Vänsterpartiet står för, att vi ska gå ut ur EU,
              och det som Vänsterpartiets EU-parlamentariker går emot måste
              man fråga sig: Vad tjänar svenska folket på att göra den här förändringen?
              Absolut ingenting!
            </seg>
            <seg xml:id="i-ab912463cd265acc-0">
              Det enda argumentet är att det ska återspegla verkligheten. Motargumentet
              är att det de facto blir svårare att gå ut ur EU om vi så skulle
              önska, eftersom det, återigen, krävs en grundlagsändring. Som
              vi alla vet är det svårare att ändra en grundlag än en vanlig
              lag eller att gå ut ur EU. Det innebär att det blir en försämring
              för svensk del. Man begränsar för sig själv helt i onödan.
            </seg>
            <seg xml:id="i-c8949c4fef27786d-0">
              Det enda argument jag har hört här i dag är att det ska vara
              informativt eller återspegla någon form av verklighet. Vi vill
              inte medverka till att göra det svårare att gå ut ur EU. Vänsterpartiet
              vill det, i strid med sitt eget partiprogram och i strid med sina
              egna väljare.
            </seg>
          </u>
          <note type="speaker" xml:id="i-bba316181a551707-0">
            Anf. 46 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7bc81f1202c82407-3">
            <seg xml:id="i-8aecb18b811f3774-0">
              Fru talman! Jag uppmanar Kent Ekeroth att läsa lite protokoll
              från EU-nämnden så kan han se vilka möten jag syftar på. Jag har
              gett datum på de möten där ni var frånvarande. Jag kan förstå
              att ni inte vet att ni inte var där med tanke på hur ni lägger
              upp arbetet.
            </seg>
            <seg xml:id="i-57fc4955d10ecaa7-0">
              Nej, det blir inte svårare att lämna EU. Det är inte så att Sverige
              är med i EU för att det står i vår grundlag, utan vi är det därför
              att vi har tagit ett politiskt beslut. Lika lite var det så att
              Sverige drevs med kungligt envälde under större delen av 1900-talet
              bara för att det stod så i vår grundlag. En grundlagsändring är
              en följd av det politiska beslutet. Det är inte alls ovanligt
              i olika länder att man ändrar i efterhand i grundlagar.
            </seg>
            <seg xml:id="i-390703fb4a425bb9-0">
              Ni har helt enkelt fel, ni har inga sakargument att komma med,
              ni står på lösan sand. Till det kommer att ni i praktiken är borgerliga
              EU-vänner när det väl gäller. Ni står inte upp för svenska löntagares
              rättigheter. Ni har utslagsröst, men ni säger ingenting, ni kommer
              inte på möten där det gäller att ge EU mer makt över vår finanspolitik.
              Grundstommen är den nationella självbestämmanderätten. Att komma
              här och låtsas vara EU-kritiker när det passar, men sedan inte
              göra jobbet när det verkligen gäller har jag inte mycket respekt
              för.
            </seg>
            <seg xml:id="i-c6d0955efc2d99fc-0">
              Den EU-kritiska rörelsen i Sverige har grundat sig på demokrati,
              inte på inskränkt nationalism. Det är jag stolt över. Sverigedemokraterna
              har i praktiken inte spelat någon roll i folkomröstningen vare
              sig om medlemskap eller om valutaunion. Det är jag tacksam för
              därför att ni hade varit enbart en belastning för det demokratiska
              EU-motståndet.
            </seg>
          </u>
          <note type="speaker" xml:id="i-67e969578478da75-0">
            Anf. 47 WILLIAM PETZÄLL (SD):
          </note>
          <u xml:id="i-1af5053c45adb15c-0" who="unknown">
            <seg xml:id="i-f156dff66bdba61e-0">
              Fru talman! Jag ska fatta mig väldigt kort. Jag hade egentligen
              inte för avsikt att gå upp i denna debatt, men jag kunde inte
              låta bli av den anledningen att flera representanter för Alliansen
              och De rödgröna säger att EU-medlemskapet skulle vara något naturligt.
            </seg>
            <seg xml:id="i-d07bddbc614d1e99-0">
              Det EU som svenska folket sade ja till 1994 var, och det har
              sagts tidigare av mina partivänner, långt ifrån det EU som vi
              har i dag. Det EU som svenska folket sade ja till byggde på mellanstatlighet
              där man med fria nationalstater sökte kompromisser för att nå
              lösningar på gemensamma problem. Dagens EU utgörs av federalism
              där beslut fattas långt över våra huvuden och där man utan att
              tillfråga svenska folket har berövat dem deras självständighet.
              Det kanske inte hade spelat någon roll om vi nu hade haft en folkomröstning
              i och med att flera andra länder som sade nej till ett överstatligt
              EU ändå inte fick sin vilja igenom. Väljarna nonchalerades av
              EU. Man körde över dem och sade: Det spelar ingen roll vad ni
              säger, vi ska ändå genomdriva vår ambition, en ambition om ett
              Europas Förenta stater.
            </seg>
            <seg xml:id="i-1205912f8f7d00dc-0">
              Vi har hört från flera att EU är ett fredsprojekt. Jag vet inte
              något sammanhang i historien där man har uppnått fred genom att
              tvinga in länder i ett överstatligt projekt där några utsedda
              icke-valda representanter fattar beslut över flera miljoner andra
              medborgare. Däremot har liknande federalistiska system tidigare
              i historien fått oerhörda konsekvenser när man påtvingat överstatlighet.
            </seg>
            <seg xml:id="i-19b5d58436e7b9b4-0">
              Jag tror att många, framför allt rödgröna, väljare är oerhört
              besvikna. Ni har många EU-kritiska medlemmar och sympatisörer.
              Nu kapitulerar ni i en så här viktig fråga. Jag vet inte hur många
              gånger vi från den här talarstolen har hört om att det här inte
              har någon betydelse över huvud taget och att det här inte förändrar
              någonting. Men det är inte att vara ärlig. Faktum är ju att det
              finns en utträdesparagraf i Lissabonfördraget. Men den spelar
              kanske inte så stor roll med tanke på att vi nu befäster EU-medlemskapet
              i grundlagen, ett EU som har blivit väldigt långtgående. Det säger
              väl sig självt att skriver vi in det i grundlagen försvårar vi
              ett utträde. Det tycker jag att man i alla fall kan erkänna.
            </seg>
            <seg xml:id="i-92d812bfed211c45-0">
              Vi har hört, som min partikollega Kent Ekeroth sade, att det
              här görs i informativt syfte. Men vem tror att en vanlig Svensson
              som kanske läser Expressen till morgonkaffet helt plötsligt skulle
              få för sig att byta ut Expressen till att i stället läsa Sveriges
              grundlag och säga: Oh hej, kolla, vi är med i EU, det visste jag
              inte! Jag tror knappast att ni tror på det själva.
            </seg>
            <seg xml:id="i-e64b8b65dd9b3fca-0">
              Med de orden yrkar jag bifall till Sverigedemokraternas reservationer
              och tackar för mig.
            </seg>
          </u>
          <note xml:id="i-5ec9c7d1d8f014ad-0">
            I detta anförande instämde Jimmie Åkesson (SD).
          </note>
          <note type="speaker" xml:id="i-d1d81116a6377493-0">
            Anf. 48 RICHARD JOMSHOF (SD):
          </note>
          <u who="richard_jomshof_d1023a" xml:id="i-844a3eabebad3467-0">
            <seg xml:id="i-589f098e1858171d-0">
              Fru talman! Jag ska kommentera några av de tidigare talare som
              varit uppe i debatten i dag. Jag börjar med Peter Eriksson. Han
              talade om brett ansvar och folkligt stöd i sitt anförande, men
              det stämmer inte. Peter Eriksson sade att det borde ha diskuterats
              bredare. Ja, det borde det. Men varför har det inte gjort det?
              Och vems ansvar är det? Jo, det är ert ansvar.
            </seg>
            <seg xml:id="i-32f90fc2c97e1bcd-0">
              Sanningen är att en förkrossande majoritet av det svenska folket
              inte har någon som helst aning om varför vi står här i dag. De
              har ingen som helst vetskap eller kunskap om den grundlagsförändring
              som ni i dag kommer att rösta igenom oavsett förslagets bra och
              dåliga sidor.
            </seg>
            <seg xml:id="i-df2cc7b27b28ad9d-0">
              Peter Eriksson talar om folkomröstningar. Men varför blev det
              ingen folkomröstning i detta fall? Varför blev det ingen folkomröstning
              om Lissabonfördraget? Den frågan riktar jag till samtliga partier.
              Ni är inte trovärdiga. Peter Eriksson är inte trovärdig. Varför
              denna ovilja att kommunicera med det svenska folket?
            </seg>
            <seg xml:id="i-a166e550f7715f22-0">
              Här sitter vi på piedestaler och genomför den största författningspolitiska
              förändringen på 35 år, men det är knappt någon svensk som vet
              att vi gör det. Det är hårresande. Kammaren är inte ens halvfull.
              Jag tror till och med att Sverigedemokraterna är största parti
              här i dag.
            </seg>
            <seg xml:id="i-b45039576dbeb61b-0">
              Ändå står man här som på ett väckelsemöte och säger att detta
              är något fantastiskt. Det kanske man kan tycka, och vissa förändringar
              i grundlagen är kanske det. Men hur stort är intresset när inte
              ens kammaren kan fyllas när vi har en sådan här debatt? Det är
              anmärkningsvärt. Det säger mer om Sveriges beslutsfattare på denna
              nivå än vad många tycks förstå.
            </seg>
            <seg xml:id="i-7844a0deb9573671-0">
              Per Bill nämnde att det är ett annat EU i dag. Ja, det är det.
              Just därför bör man tillfråga det svenska folket vad det tycker.
              Vi vet inte vad det svenska folket verkligen tycker innan vi frågar
              det. Det finns dock uppenbarligen en ovilja att göra det, till
              exempel gällde det Lissabonfördraget. Jag tror att det finns en
              bra förklaring till varför man inte tillfrågade folket: Man vet
              att man hade förlorat en sådan omröstning. Det är demokrati, inte
              sant?
            </seg>
            <seg xml:id="i-a6ff0581c62cb8ec-0">
              Karin Granbom Ellison, vem talar om att vrida klockan tillbaka
              till tiden före andra världskriget? Jag tror att det var så du
              sade, men om jag har misstolkat dig ber jag om ursäkt. Det är
              bara nonsens. Som om det skulle vara enda alternativet. Jag hör
              tyvärr till dem som röstade ja till EU 1994. Jag ångrar mig djupt.
              Jag röstade ja till vad jag trodde var ett fredsprojekt, ett mellanstatligt
              samarbete mellan självständiga nationalstater. Dagens EU är något
              helt annat, och därför bör man tillfråga det svenska folket.
            </seg>
            <seg xml:id="i-de66a1af5bfb9207-0">
              Det finns mycket att säga. Jag känner mig förd bakom ljuset.
              Jag hävdar att det svenska folket förts bakom ljuset. Framför
              allt är det beklagligt att riksdagen gör denna förändring, vad
              vi än tycker om den, utan att berätta för och kommunicera med
              det svenska folket och det bara för att vi sitter på någon sorts
              piedestal. Det visar på ett förakt för demokratin och säger, ännu
              en gång, betydligt mer om denna beslutande församling än många
              tycks förstå.
            </seg>
          </u>
          <note xml:id="i-8461e62c109838a1-1">
            I detta anförande instämde Kent Ekeroth (SD).
          </note>
          <note type="speaker" xml:id="i-2991f73b9d380fbb-0">
            Anf. 49 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-ec5114423ee4ae23-5">
            <seg xml:id="i-9e3c83ca767b5487-0">
              Fru talman! Det är en intressant fråga om någon har blivit förd
              bakom ljuset. Har makthavare och politiker i Sverige försökt gömma
              undan frågan om den nya grundlagen, vilket Richard Jomshof påstår?
              Det är svårt att leda i bevis. Det kan naturligtvis vara så att
              man som enskild medborgare inte har uppfattat att frågan varit
              aktuell. Det har ju inte varit en bred debatt, och jag beklagar
              om man inte har uppfattat att frågan varit på gång. Det är nog
              många som känner så.
            </seg>
            <seg xml:id="i-800eb41ced66c64d-0">
              Personligen får jag dock säga att jag har deltagit i debatter
              i frågan på många ställen över hela Sverige. Jag har också skrivit
              debattartiklar under denna process, till exempel när vi hade olika
              ståndpunkter i gruppen under utredningen som pågick under flera
              år. Jag har deltagit i debatter i kammaren, till exempel när det
              gällde det första vilande grundlagsbeslutet i maj i år. Jag talade
              också ett antal gånger om denna fråga i valrörelsen.
            </seg>
            <seg xml:id="i-e095b4db2dd3e7a7-0">
              Jag ser det snarare som ett problem att Richard Jomshof och Sverigedemokraterna
              som plötsligt ser detta som en stor och viktig fråga inte har
              deltagit i debatten. Varför var ni inte med och svarade i remissrundan
              när det var möjligt? Varför deltog ni inte i debatten inför riksdagsbeslutet
              i våras eller under valrörelsen? Varför kommer ni in i debatten
              precis före beslutet? Varför vaknar ni efter flera års törnrosasömn
              och säger att det nu håller på att hända något allvarligt? Det
              är lite sent.
            </seg>
          </u>
          <note type="speaker" xml:id="i-9142a0b8cf442349-0">
            Anf. 50 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-844a3eabebad3467-1">
            <seg xml:id="i-6599289fc27da723-0">
              Fru talman! Ja, det är lite sent. Det är sent för hela det svenska
              folket. Det finns säkert enskilda ledamöter, och du är uppenbarligen
              en av dem, Peter Eriksson, som kanske har gjort vad de kan för
              att sprida detta. Det har dock inte varit tillräckligt. Jag hävdar
              nämligen med bestämdhet att en förkrossande majoritet av det svenska
              folket inte vet varför vi står här i dag, och det är ett stort
              misslyckande. Det kan man inte komma ifrån.
            </seg>
            <seg xml:id="i-bdad2449e1a5bc46-0">
              När jag talade om att bli förd bakom ljuset var jag kanske otydlig,
              men jag syftade på EU-medlemskapet som sådant och inte minst på
              Lissabonfördraget. Jag känner mig förd bakom ljuset. Det ville
              jag tala om här i dag när jag nu har möjligheten, vilket jag inte
              har haft tidigare. Det är först efter valet som jag har möjlighet
              att stå här och diskutera och debattera med Peter Eriksson, fru
              talman.
            </seg>
            <seg xml:id="i-0e4026b21bd01295-0">
              Jag känner mig förd bakom ljuset. Jag röstade ja till ett helt
              annat EU. Jag trodde att det var ett mellanstatligt samarbete,
              men det är det uppenbart inte utan något helt annat.
            </seg>
            <seg xml:id="i-626aef292eb4fe06-0">
              Jag vet att det fanns många i denna kammare som ville ha en folkomröstning
              om Lissabonfördraget. Jag önskar att vi hade fått en sådan. Jag
              menar att de som såg till att vi inte fick en folkomröstning förde
              det svenska folket bakom ljuset. Jag hävdar att man inte spelade
              med öppna kort. Man ville och vågade inte fråga det svenska folket.
            </seg>
            <seg xml:id="i-d876cf5620a2978a-0">
              Denna kritik var inte nödvändigtvis riktad mot dig, Peter Eriksson.
              Jag vet att många i Miljöpartiet har gjort vad de kunnat för att
              väcka debatt och få till stånd en folkomröstning. Jag menar att
              det svenska folket tyvärr inte har fått klart för sig vad medlemskapet
              egentligen innebar. Det var det jag menade.
            </seg>
          </u>
          <note type="speaker" xml:id="i-82aba844073219b6-0">
            Anf. 51 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-ec5114423ee4ae23-6">
            <seg xml:id="i-c91836dcd145ed92-0">
              Fru talman! Vi hade en stor folkomröstning 1994, innan vi blev
              medlemmar i EU, där många deltog. Det var alldeles uppenbart att
              en hel del människor kände sig förda bakom ljuset efter omröstningen
              trots stora upplysningskampanjer, debatter, studiecirklar med
              mera. Jag var själv med på olika sätt.
            </seg>
            <seg xml:id="i-fa253416269417eb-0">
              Det har skett en utveckling och förändring av EU. Vi har fått
              nya fördrag. Jag och Miljöpartiet har flera gånger under processen
              krävt folkomröstningar eftersom de nya fördragen har inneburit
              stora förändringar. Kammaren har röstat om detta, och vi har förlorat.
            </seg>
            <seg xml:id="i-b612c05d89bb922b-0">
              Efter 15 år tror jag dock inte att man kan säga att EU-medlemskapet
              har tvingats på svenska folket i blindo. Det har förts en omfattande
              debatt. En del av det som sades från ja-sidan var felaktigt, men
              vissa saker som vi från nej-sidan sade var nog också felaktiga.
            </seg>
            <seg xml:id="i-f6bfc414a57ea6fe-0">
              Många kände sig överkörda. Det visade också opinionen efteråt.
              Men att använda det som skäl för att inte föra in det enkla konstaterandet
              att Sverige är medlem i EU är att gå väl långt. Det är att diskutera
              en helt annan sak än vad frågan egentligen bör handla om. Om man
              för in en sådan pseudodebatt förbättrar det inte EU-kritiken.
              Om man försöker föra EU-kritiken på en riktig nivå och med sakliga
              skäl tror jag att den också har större chans att få stöd från
              många människor.
            </seg>
          </u>
          <note type="speaker" xml:id="i-a68f8297ec72437d-0">
            Anf. 52 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-844a3eabebad3467-2">
            <seg xml:id="i-32c70026c3e0c995-0">
              Fru talman! Jag tycker att det här är en riktig debatt. Det är
              väl bra att den förs. Kanske finns det någon där ute som trots
              allt får upp ögonen för vad som sker i dag och för frågan som
              sådan. Det tycker jag definitivt är bra.
            </seg>
            <seg xml:id="i-61758252f6bb7c24-0">
              Visst har det skett en förändring, självklart, och det är ingenting
              man kan komma ifrån. Just därför menar vi att beslutet måste omprövas.
              Lissabonfördraget hade varit ett gyllene tillfälle att faktiskt
              fråga det svenska folket. På den punkten tror jag att vi är överens,
              och på den punkten kritiserar jag inte vare sig Peter Eriksson
              eller hans parti. Jag talar brett till samtliga partier i denna
              kammare, alltså till Sveriges riksdag och till regeringen.
            </seg>
            <seg xml:id="i-513da557283ca11e-0">
              Jag tycker inte att man har gjort tillräckligt, och man har agerat
              fegt. Jag är helt övertygad om att man hade vetskap om att man
              ifall vi fått en folkomröstning om Lissabonfördraget skulle ha
              förlorat den. Därför tycker jag inte att man spelar med öppna
              kort. Då är man inte ärlig utan för svenska folket bakom ljuset.
              Det var det jag avsåg.
            </seg>
            <seg xml:id="i-c81151e6529c66df-0">
              Låt gå för att det bara är fråga om en liten förändring, som
              många i dag påstår, när vi för in den lilla passusen om EU i grundlagen,
              men det är fullt tillräckligt eftersom det kommer att försvåra
              för svenska folket och för Sverige att gå ur EU om man så önskar.
              Jag tycker inte att det är bra. Samtidigt är det mycket bra att
              jag kan stå i riksdagen i dag och säga det, vad än många tycker
              om det.
            </seg>
          </u>
          <note type="speaker" xml:id="i-72f4304ad7097339-0">
            Anf. 53 HANS EKSTRÖM (S):
          </note>
          <u who="hans_ekstrom_6961c5" xml:id="i-1b7059a4bf2a0832-0">
            <seg xml:id="i-f2f66d747b849806-0">
              Fru talman! Jag hade inte tänkt begära ordet men jag fick anledning
              att under debatten fundera på om det inte fanns skäl att säga
              några saker.
            </seg>
            <seg xml:id="i-314df486ab729ab6-0">
              Till att börja med vill jag yrka bifall till propositionen och
              säga att grundlagsförslaget i dess helhet är utarbetat enligt
              svensk tradition ingen är riktigt nöjd men alla, utom som det
              verkar Sverigedemokraterna, kan leva med förslaget. Det tror jag
              är bra, för spelreglerna för demokratin bör man anta i enighet.
              Därför känns det skönt att större delen av församlingen är enig
              om det.
            </seg>
            <seg xml:id="i-355027e4c0ec4baa-0">
              Det som fick mig att begära ordet och jag inser att jag därmed
              kanhända gör som Kent Ekeroth vill var de begrepp som Kent Ekeroth
              använde i sin argumentation. Han talade om det etniskt homogena
              Sverige, alltså det Sverige som någon gång skulle ha funnits.
              Ett begrepp som också användes var folkgemenskap. Jag är nog inte
              ensam i kammaren om att få obehagliga associationer till det begreppet.
            </seg>
            <seg xml:id="i-f1c9c2e634862392-0">
              Jag vill vara tydlig med att säga att det etniskt homogena Sverige
              aldrig har funnits. När Sverige som stat växte fram på 1200-talet
              var finska redan då ett talat språk i Sverige, liksom samiskan.
              Så småningom tillkom en del danskar, norrmän, ester, letter, ryssar,
              balttyskar, tyskar och andra till den kompott som var Sverige.
            </seg>
            <seg xml:id="i-35aeee11e72f2dc2-0">
              År 1809 skedde något dramatiskt när det bernadotteska lill-Sverige,
              som den finske professorn Matti Klinge brukar kalla konstruktionen,
              kom till. Sverige blev mer etniskt homogent, men det levde tornedalsfinnar
              och samer i landet. De blev inte särskilt väl behandlade. Finskspråkiga
              skolbarn i Sverige var under lång tid förbjudna att tala finska
              i skolan. Sverige har alltså skäl att skriva skall och inte bör
              när det gäller synen på de etniska minoriteterna, och vi har anledning
              att skämmas för delar av vår historia.
            </seg>
            <seg xml:id="i-1db50f0423f3df22-0">
              Den historieförfalskning som Sverigedemokraterna för fram är
              ganska upprörande. Jag antar att tornedalsfinnar inte ingår i
              den folkgemenskap som Sverigedemokraterna talar om. Det finns
              skäl att vara tydlig med att de nationella minoriteternas ställning
              ska stärkas.
            </seg>
          </u>
          <note type="speaker" xml:id="i-0122d6a401f2f842-0">
            Anf. 54 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-7">
            <seg xml:id="i-fb227bf7e737b647-0">
              Fru talman! När man debatterar är det viktigt att noga lyssna
              på vad motdebattören säger. Antingen ljuger föregående talare
              eller så har han dåligt minne eller hör dåligt. Jag har aldrig
              talat om något etniskt homogent. Jag talade om ett kulturellt
              homogent Sverige där alla i det här landet, tornedalsfinnar också
              för den delen, uppgår i en svensk gemenskap med gemensamma värderingar
              och gemensam kultur. Ingen av oss har talat om något etniskt homogent.
              Att Hans Ekström står i talarstolen och påstår det borde få honom
              att skämmas. Läs protokollet, Hans Ekström, om du inte tror på
              mig!
            </seg>
          </u>
          <note type="speaker" xml:id="i-cb238c254e9c4b4c-0">
            Anf. 55 HANS EKSTRÖM (S) replik:
          </note>
          <u who="hans_ekstrom_6961c5" xml:id="i-1b7059a4bf2a0832-1">
            <seg xml:id="i-4b7b566a727ad5ed-0">
              Fru talman! Jag uppfattade att Kent Ekeroth använde det begreppet.
              Om så icke skulle vara fallet ber jag om ursäkt. Vi får väl läsa
              protokollet.
            </seg>
            <seg xml:id="i-08c89ccb952fa75e-0">
              Det jag vill tydliggöra är att man ger bilden av ett Sverige
              som aldrig har funnits. Det Sverige som du, Kent Ekeroth, talar
              om har aldrig funnits. Den bild som du försöker få fram av ett
              tidigare harmoniskt och enhetligt Sverige som vi har skilts från
              är inte sann. Sverige har redan från början haft många färger
              i sin väv, och jag bejakar mångfalden i den väven.
            </seg>
          </u>
          <note type="speaker" xml:id="i-92adc3521f318720-0">
            Anf. 56 KENT EKEROTH (SD) replik:
          </note>
          <u who="kent_ekeroth_fa6033" xml:id="i-81c1d6a1c67c72d3-8">
            <seg xml:id="i-879548213bd97845-0">
              Fru talman! Sverige var fram till 5060-talet ett av de kulturellt
              mest homogena länderna i världen. Det är först sedan massinvandringens
              tid från 1975 och framåt som vi, givetvis i mångkulturalismens
              namn, fått de etniska enklaverna med våldet. Man befäster de facto
              mångkulturalismen och går in för att upprätta alla möjliga kulturer
              som kan gå stick i stäv med det svenska och västerländska samhället.
              Inte minst gäller det kvinnors situation.
            </seg>
            <seg xml:id="i-cf1b93def9e854d0-0">
              Jag vet inte vilken verklighet Hans Ekström levt i, men det har
              skett från 1975 och framåt. Innan dess levde vi i ett mycket homogent
              land kulturellt sett, ska jag väl tillägga så att det inte missuppfattas
              igen.
            </seg>
          </u>
          <note type="speaker" xml:id="i-fb53fb66785960fa-0">
            Anf. 57 HANS EKSTRÖM (S) replik:
          </note>
          <u who="hans_ekstrom_6961c5" xml:id="i-1b7059a4bf2a0832-2">
            <seg xml:id="i-7434bfc420a7e6e5-0">
              Fru talman! Återigen talar Kent Ekeroth om en historisk parentes
              från 1809 och fram till 1930-talet. Det är under den perioden
              i Sveriges långa historia som Sverige hade färre minoriteter än
              under andra tider. Det har dock hela tiden funnits nationella
              minoriteter i Sverige. Tornedalen har alltid varit befolkat av
              finsktalande, samerna har alltid bott där de bor, och den mångfalden
              vill jag bejaka.
            </seg>
          </u>
          <note type="speaker" xml:id="i-a0278f381b3ec794-0">
            Anf. 58 WILLIAM PETZÄLL (SD) replik:
          </note>
          <u xml:id="i-1af5053c45adb15c-1" who="unknown">
            <seg xml:id="i-687f6c4de12e4145-0">
              Fru talman! Det var ett anförande som mer eller mindre riktade
              sig till min partikollega Kent Ekeroth, men jag kan inte låta
              bli att kommentera när en ledamot kommer med så grova och felaktiga
              påståenden och drar paralleller till mindre trevliga länder; jag
              vet precis vad Hans Ekström syftade på. Jag tycker att det är
              oförskämt, framför allt mot bakgrund av Socialdemokraternas förhållande
              till tidigare diktaturer.
            </seg>
            <seg xml:id="i-cb8de8d85ae4e6e2-0">
              Först och främst vill jag fråga: Vad är det för fel med att förespråka
              att ett land ska bygga på gemenskap och sammanhållning och inte
              vara det destruktiva, mångkulturella samhälle som ni, Hans Ekström,
              har skapat och som bidragit till att Sverige är oerhört splittrat?
              Nu lever olika grupper efter skilda värdesystem, värdesystem som
              ofta radikalt skiljer sig från vad vi svenskar uppfattar som rätt
              och fel, och det skapar konflikter. Vad är det för fel med att
              i stället förespråka ett sammanhållet Sverige som bygger på gemenskap?
            </seg>
            <seg xml:id="i-bc919708e6bffde7-0">
              Jag kan lova att om Per Albin Hansson hade levt skulle han bestämt
              ha tagit avstånd från Socialdemokraterna och snarare anslutit
              sig till Sverigedemokraterna. Det var en person som stod upp för
              svensk sammanhållning och vågade tala om att förutsättningen för
              att kunna bygga en stark och stabil välfärd är att vi har en viss
              grund av sammanhållning och gemenskap i samhället.
            </seg>
            <seg xml:id="i-4a02d91dc9f41c59-0">
              Åter till min fråga: Vad är det som är fel med att förespråka
              ett sammanhållet Sverige som bygger på en grundläggande gemenskap?
            </seg>
          </u>
          <note type="speaker" xml:id="i-7c30b7ecdcf229f9-0">
            Anf. 59 HANS EKSTRÖM (S) replik:
          </note>
          <u who="hans_ekstrom_6961c5" xml:id="i-1b7059a4bf2a0832-3">
            <seg xml:id="i-39a5ae6f66a54663-0">
              Fru talman! En grundläggande gemenskap är bra, men den grundläggande
              gemenskapen kan aldrig vara hundraprocentigt kulturell för den
              hundraprocentigt kulturella gemenskapen har aldrig funnits i Sverige.
              Sverige har alltid haft flera färger i sin väv och det har gett
              landet dess rikedom.
            </seg>
            <seg xml:id="i-255e6b01a21b566c-0">
              Landet har alltid berikats av nya inslag som har vävts in i den
              väven, men det har också funnits eviga beståndsdelar i det som
              är Sverige, nämligen tornedalsfinnar och samer. Man kan inte ta
              bort de delarna ur den väv som är Sverige.
            </seg>
          </u>
          <note type="speaker" xml:id="i-fc3b5a3f41777213-0">
            Anf. 60 WILLIAM PETZÄLL (SD) replik:
          </note>
          <u xml:id="i-1af5053c45adb15c-2" who="unknown">
            <seg xml:id="i-b15134215a281448-0">
              Fru talman! Sverigedemokraterna har aldrig sagt att Sverige har
              varit helt isolerat och att vår kultur har varit oföränderlig.
              Givetvis har den svenska kulturen under flera decennier påverkats
              av kulturella influenser utifrån, men då är det influenser som
              svenskarna på något sätt har haft möjlighet att säga om man vill
              ha eller inte. Jag kan lova att många av de influenser som kommer
              utifrån och som många uppfattar som positiva också per automatik
              blir en del av den svenska kulturen och något som vi uppfattar
              tillhör den svenska kulturen.
            </seg>
            <seg xml:id="i-fec1b5cb0db17b39-0">
              Problemet med det som bland annat tas upp i grundlagen, alltså
              mångkulturalismen, är att en liten klick självutnämnda proffstyckare
              sitter i den här kammaren och påtvingar människorna kulturella
              influenser som svenska folket inte alls har sagt att man vill
              ha. Jag tror att även de flesta förespråkare för mångkulturalism
              här i kammaren kan erkänna att det har kommit vissa kulturella
              influenser som vi bättre hade kunnat slippa helt och hållet.
            </seg>
            <seg xml:id="i-3d0458d0ac91f60b-0">
              Man kan inte som företrädare för ett parti som förespråkar den
              typ av hård och extrem mångkulturalism som Socialdemokraterna
              står för säga att man vill ha ett sammanhållet Sverige. Det är
              ju uppenbart att efter mer än 30 år av socialdemokratiskt maktstyre
              har mångkulturalismen bidragit till ett oerhört kluvet och splittrat
              Sverige. Detta är något som ni fortfarande driver på för. Ser
              du inte att det mångkulturella samhället i grunden är ett misslyckande
              och att det leder till splittring? Det leder till ännu mer splittring
              ju mer vi driver på för det.
            </seg>
            <seg xml:id="i-e5d03c40d93aa740-0">
              För mig är det alldeles uppenbart att mångkulturalismen har lett
              till ett väldigt splittrat och segregerat Sverige där människor
              lever parallellt med majoritetssamhället. Ser du inte att mångkulturalismen
              har bidragit till konflikter, till samhällsupplösning och till
              ett mer kluvet Sverige?
            </seg>
          </u>
          <note type="speaker" xml:id="i-749e4802f064a8f4-0">
            Anf. 61 HANS EKSTRÖM (S) replik:
          </note>
          <u who="hans_ekstrom_6961c5" xml:id="i-1b7059a4bf2a0832-4">
            <seg xml:id="i-da2612ab669d86e2-0">
              Fru talman! Formuleringen i grundlagsförslaget handlar om de
              nationella minoriteterna de fyra grupper som definieras som nationella
              minoriteter och deras rättigheter. Det handlar om samer och tornedalsfinnar.
              Det handlar om finnar, som har varit en del av Sveriges befolkning
              sedan 1200-talet, om romer, som har varit en del av Sveriges befolkning
              sedan 1500-talet, och om judar, som har varit en del av Sveriges
              befolkning sedan 1700-talet. Jag kan inte förstå att det kan vara
              ett problem att man erkänner att de har särskilda rättigheter
              och använder ordet skall, inte bara bör. Jag kan inte förstå att
              detta skall kan vara ett hot mot den folkgemenskap ni talar om.
            </seg>
          </u>
          <note type="speaker" xml:id="i-a2cf0121adbd6829-0">
            Anf. 62 BJÖRN SÖDER (SD):
          </note>
          <u who="bjorn_soder_0c1a4c" xml:id="i-c2867be9570163c4-0">
            <seg xml:id="i-d95a3dbf8563588c-0">
              Fru talman! Jag kan inte låta bli att begära ordet när jag hör
              Peter Eriksson raljera över att Sverigedemokraterna inte tidigare
              har tagit tag i den här frågan. Om det är någon som inte har vaknat
              är det väl Peter Eriksson, som inte har uppmärksammat att Sverigedemokraterna
              blev invalda i Sveriges riksdag först i och med valet i år. Alltså
              hade vi inte kunnat stå här och ta tag i den här frågan när den
              för första gången debatterades här i kammaren.
            </seg>
            <seg xml:id="i-87f98ab90b4c704e-0">
              Däremot har Sverigedemokraterna i valrörelsen försökt uppmärksamma
              frågan om grundlagsändringen. Vi har initierat upprop och kampanjer
              på nätet. Vi har efterfrågat en särskild debatt om grundlagsändringen
              här i kammaren men fått avslag på det. Vi står här nu i dag och
              tar upp kampen mot förslaget om att skriva in bland annat EU-medlemskapet
              i den svenska grundlagen.
            </seg>
            <seg xml:id="i-2071348eedae43a5-0">
              Att medier och övriga partier inte har uppmärksammat detta och
              inte har velat uppmärksamma svenska folket vad är det om inte
              att föra svenska folket bakom ljuset?
            </seg>
            <seg xml:id="i-12768b084bfb6ad5-0">
              Det är bättre att vakna sent än att, som Peter Eriksson, inte
              vakna alls.
            </seg>
          </u>
          <note xml:id="i-fd244c0694dd00f5-0">
            I detta anförande instämde William Petzäll (SD).
          </note>
          <note xml:id="i-31e0e4c3dabdc476-1">
            Överläggningen var härmed avslutad.
          </note>
          <note xml:id="i-98e698685fcc5f80-0">
            11 § Uppföljning av riksrevisionsreformen
          </note>
          <note xml:id="i-094810d01c7f501b-5">
            Föredrogs
          </note>
          <note type="speaker" xml:id="i-f6e91fd1deee57fe-0">
            Anf. 63 BILLY GUSTAFSSON (S):
          </note>
          <u who="billy_gustafsson_0cc9e0" xml:id="i-1f208fc193f58a44-0">
            <seg xml:id="i-2a20c38ba83d9b83-0">
              Fru talman! Vi ska i dag ta ställning till förslag med anledning
              av den uppföljning av Riksrevisionen som har gjorts. Det handlar
              om förändringar i riksdagsordningens huvudbestämmelser och tilläggsbestämmelser.
              Ändringarna debatterade vi i kammaren den 27 maj i år. Vid den
              tidpunkten var det nästan exakt tre år sedan en parlamentarisk
              utredning tillsattes, som hade i uppgift att följa upp den reformering
              av den statliga revisionen som gjordes 2003. Det var också då
              som Riksrevisionen bildades som ny myndighet under riksdagen.
            </seg>
            <seg xml:id="i-7b0e13a9674607b0-0">
              Jag hade förmånen att delta i utredningen. Innan jag går in på
              några sakfrågor vill jag säga att jag tycker att det är positivt
              att kunna konstatera att det både i utredningen och i utskottets
              behandling av riksdagsstyrelsens framställan finns en stor samsyn
              mellan alla partier.
            </seg>
            <seg xml:id="i-77172b4552a4c6e4-0">
              Jag sade i debatten den 27 maj, och jag upprepar det i dag, att
              samsyn kring organiseringen av revision är en väsentlig förutsättning
              för att skapa legitimitet för revisionen som sådan och inte minst
              för de iakttagelser och påpekanden som en revisionsinsats kommer
              fram till.
            </seg>
            <seg xml:id="i-049bc9274353bf88-0">
              Som vi konstaterade i våras mynnade utredningen ut i både stora
              och små förslag till förändringar. Det finns varken möjlighet
              eller anledning att försöka kommentera alla, utan jag kommer att
              nöja mig med att lyfta fram två frågor som berör tilläggsbestämmelserna
              i riksdagsordningen och som för övrigt var föremål för en ganska
              omfattande diskussion och debatt i utredningen.
            </seg>
            <seg xml:id="i-297df72398244afb-0">
              Den första fråga jag vill kommentera är: Var ska huvudansvaret
              för hanteringen av Riksrevisionens iakttagelser läggas? I diskussionen
              har det förekommit två alternativ som har ställts mot varandra:
              ett särskilt revisionsutskott eller befintliga fackutskott. Här
              finns naturligtvis inte rätt eller fel, utan man måste ta ställning
              och värdera. Jag tror att vi har gjort en klok avvägning när vi
              landade i fackutskottsprincipen.
            </seg>
            <seg xml:id="i-ac2e52f5047aef2c-0">
              Fru talman! Jag sade i våras och vidhåller uppfattningen att
              det är viktigt att hela riksdagen känner sig delaktig i och känner
              ansvar för att ta vara på vad som har framkommit i genomförda
              revisioner. Jag tror att det är olyckligt om vi inrättar ett nytt
              organ för hantering av revisionsresultat. Risken är uppenbar för
              att stora delar av riksdagen inte känner sig delaktiga i behandlingen
              av Riksrevisionens rapporter i ett sådant läge.
            </seg>
            <seg xml:id="i-1d4bdcf5c16f1d5d-0">
              Det förtjänar också att framhållas hur viktigt det är att man
              faktiskt använder de erfarenheter som revisionsarbetet kommer
              fram till och att de beaktas när beslut ska fattas om verksamhetens
              framtida inriktning. Det handlar om att man genom att se bakåt
              får vägledning om hur vi ska kunna gå framåt. För mig blir det
              då naturligt att fackutskotten också ansvarar för revisionsfrågorna.
            </seg>
            <seg xml:id="i-12b22e82b2800102-0">
              Det andra jag vill ta upp och kort kommentera är förslaget om
              förtydligande av effektivitetsrevisionens inriktning. Det handlar
              alltså om ett förtydligande och inte om en insnävning av uppdraget.
              De kartläggningar och analyser som utredningen gjorde visade på
              att regelefterlevnad var ett dominerande revisionsinslag. Avsikten
              från utredningens sida, och sedermera också från riksdagsstyrelsens
              och konstitutionsutskottets sida, har varit att förtydliga revisionslagens
              inriktningsparagraf, inte för att snäva in utan i stället för
              att betona att effektivitetsrevisionen inte bör koncentreras på
              granskning av regelefterlevnad. I den uppfattningen instämde ett
              enigt finansutskott vid behandlingen i våras, och KU gör alltså
              ingen annan bedömning av effektivitetsrevisionens inriktning än
              vad finansutskottet gjorde vid det tillfället.
            </seg>
            <seg xml:id="i-350420195c7c1e63-0">
              I debatten den 27 maj dristade jag mig till något som jag tror
              var lite ovanligt, nämligen att ställa en fråga som jag själv
              inte hade något svar på. Jag ville ställa den därför att jag tyckte
              att det kunde vara värdefullt att vi framöver funderade på det.
              Jag tog mig friheten att ställa frågan utan att själv ha funderat
              tillräckligt.
            </seg>
            <seg xml:id="i-933d7c021b26cc0b-0">
              Jag ställde frågan utifrån insikten om att kvalitet i revision
              är en avgörande faktor för revisionens legitimitet. Frågan jag
              ställde var: Vem granskar granskarna? Frågan fick hänga i luften.
              Jag känner nu att jag nu kan redovisa mina små funderingar under
              sommaren sedan jag ställde frågan den 27 maj.
            </seg>
            <seg xml:id="i-b7621a735b572b22-0">
              Jag har funderat på detta. Jag har kommit fram till att det inte
              rimligen kan vara Riksrevisionens styrelse, det insynsråd som
              nu inrättas eller riksdagsledamöter i ett fackutskott som kvalitetssäkrar
              revisionen. Nej, de som granskar granskarna måste vara professionella
              utövare, har blivit min slutsats.
            </seg>
            <seg xml:id="i-b92878639e9410b5-0">
              Ett exempel på där det finns en kommunikation mellan professionella
              yrkesutövare och Riksrevisionen är det vetenskapliga råd som finns
              i dag. Jag tror att det är viktigt att också andra aktörer inom
              området på något systematiskt sätt också blir inbjudna att kunna
              delta i diskussionen om granskning och granskning av granskarna.
            </seg>
            <seg xml:id="i-f8688a65359da618-0">
              Jag ska sluta med att säga att jag tror och utgår från att riksrevisorerna
              själva ser och upplever det behovet och också inser att det ligger
              i deras eget intresse att så långt möjligt kvalitetssäkra revisionsarbetet.
            </seg>
          </u>
          <note xml:id="i-64612a687d9771c0-0">
            Fru talman! Med dessa förhållandevis korta kommentarer yrkar
            jag bifall till utskottets förslag i konstitutionsutskottets betänkande
            KU2 och därmed avslag på samtliga motioner.
          </note>
          <note type="speaker" xml:id="i-059e675475a36fa5-0">
            Anf. 64 ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-2e17f527a42ff300-3">
            <seg xml:id="i-133a7e04f382b2da-0">
              Fru talman! Jag vill börja med att yrka bifall till förslaget
              i betänkandet och avslag på motionerna. Som tidigare talare nämnde
              diskuterade vi frågan den 27 maj. Jag tänker inte upprepa allt
              som jag sade då. Men jag vill ändå för den nya riksdagen lyfta
              fram några saker som är principiellt viktiga i förslaget i dag.
            </seg>
            <seg xml:id="i-5385f5ac2fd9a02a-0">
              Först vill jag ge lite bakgrund. Vi har i Sverige en lång tradition
              som vi ska vara stolta över. Vi har länge tyckt att årlig finansiell
              revision har varit viktig. Vi har också som riksdag varit måna
              om att veta ifall saker har gjorts på bästa sätt och om man har
              gjort det på ett för skattebetalarna och medborgarna kostnadseffektivt
              och riktigt sätt. Det är två centrala och viktiga uppgifter för
              Riksrevisionen, den årliga revisionen och effektivitetsrevisionen.
            </seg>
            <seg xml:id="i-fde54592435671d3-0">
              Det är sju år sedan Riksrevisionen bildades. För drygt tre och
              ett halvt år sedan beslöt riksdagsstyrelsen att göra en översyn
              av reformen. Precis som Billy Gustafsson nämnde var det glädjande
              att alla de sju partier som deltog i utredningen det fanns också
              med två experter som sekreterare kom fram till en enighet och
              samsyn i det förslag som vi från utredningen lämnade till riksdagsstyrelsen.
            </seg>
            <seg xml:id="i-f195d3c657173c8c-0">
              Bildandet av den nuvarande myndigheten föregicks av tre utredningar
              här i riksdagen. Det fanns en principiellt väldigt viktig ståndpunkt
              i det här huset då. Det var att den nationella revisionen skulle
              ligga under riksdagen och inte under regeringen.
            </seg>
            <seg xml:id="i-c13f3bf4357ac8f8-0">
              Det var inte optimalt att splittra de två myndigheter som vi
              då hade, Riksdagens revisioner och Riksrevisionsverket. Dessutom
              kunde man ifrågasätta oberoendet när en myndighet underställd
              regeringen också är satt att granska regeringen och alla myndigheter.
            </seg>
            <seg xml:id="i-83d0150ae6c3400d-0">
              Med den nya ordning som infördes 2003 vill jag mena att både
              riksdag och regering har fått ett bättre underlag för det politiska
              beslutsfattandet.
            </seg>
            <seg xml:id="i-74add734562a8493-0">
              Fru talman! Jag vill ändå lyfta fram några saker som med översynen
              kommer att göra den redan mycket genomtänkta reformen mycket bättre.
            </seg>
            <seg xml:id="i-a81ad50d7a770e48-0">
              Vi får med dagens beslut en hantering av Riksrevisionens granskningar
              som kommer att leda till ökad tydlighet och transparens, vilket
              är väldigt centralt ur ett medborgarperspektiv. Den ordning vi
              har i dag med två olika rapporteringsvägar har skapat onödig otydlighet.
            </seg>
            <seg xml:id="i-0a686fd252c8a964-0">
              Riksrevisionen kommer, som tidigare talare sade, att i framtiden
              lämna sina granskningar till riksdagen. Riksdagen svarar sedan
              för att de lämnas till regeringen. Eftersom regeringen nu bara
              kommer att ha fyra månader på sig att tala om vilka åtgärder man
              tänker vidta eller har vidtagit är jag övertygad om att det kommer
              att sätta tryck på regeringen. Men det kommer också att öka aktiviteten
              för oss här i riksdagen.
            </seg>
            <seg xml:id="i-1743189331e331c0-0">
              Utskotten kommer direkt att hantera de granskningar som Riksrevisionen
              lämnar. Det kommer helt klart att ställa krav på utskotten. Men
              det är ändå i fackutskotten som sakkompetens finns. Eftersom Sveriges
              parlament olikt många andra är uppdelat i fackutskott med både
              budget och lagstiftning tror jag och många andra, utredningen
              och riksdagsstyrelsen, att det är rimligt att utskottet också
              tar den kontrollerande uppgiften på allvar.
            </seg>
            <seg xml:id="i-022ee5cf51e1af58-0">
              Det kommer naturligtvis att finnas fall när granskningen inte
              bara berör ett utskott. Så är det även i dag. I dag kan Riksrevisionens
              styrelse lämna antingen en framställan eller en redogörelse om
              frågan går till riksdagen. Även i det fallet kommer det till ett
              utskott. Men man kan begära in yttranden från andra.
            </seg>
            <seg xml:id="i-abc8403c1eb2130a-0">
              Fru talman! Det fanns och finns en stor enighet om att styrelsen
              skulle läggas ned eftersom uppgifterna till stor del försvinner
              men att den skulle ersättas med ett parlamentariskt råd. Vi tror
              alla att det behöver finnas en brygga, en koppling, mellan Riksrevisionen
              och riksdagen. Det är principiellt viktigt.
            </seg>
            <seg xml:id="i-8100e50547b559be-0">
              Jag vill också, precis som föregående talare, säga några ord
              om effektivitetsrevisionen. När Riksrevisionen bildades diskuterade
              vad vi kan se riksdagen inte över huvud taget frågan om hur effektivitetsgranskningarna
              skulle se ut. Riksdagen hade ingen åsikt. Riksdagen trodde nog
              på många sätt att rapporterna skulle se ut på precis som de gjort
              innan och ha samma inriktning. Så blev inte fallet.
            </seg>
            <seg xml:id="i-ea6e75aa9dddd81d-0">
              Vår slutsats var för att göra en väldigt lång utredning och uppföljning
              väldigt kort att Riksrevisionens granskningar väldigt tydligt
              hade fokus på regelefterlevnad. Det är ett viktigt fokus, och
              det ska man även fortsättningsvis ha. Men vi saknade lite av det
              som vi kallar för traditionell effektivitetsrevision.
            </seg>
            <seg xml:id="i-302ff8e6fb594e4b-0">
              Det är på engelska de tre e:na, economy, effectiveness och efficiency.
              Mer fokus ska vara på: Hur används skattebetalarnas pengar? Används
              de på bästa sätt? Det är också intressant att se. De av oss som
              läser Riksrevisionens rapporter ser det senaste året ett ökat
              fokus när det gäller revisionsfrågor och granskningar för detta.
            </seg>
            <seg xml:id="i-ffe1c8d34ebc1744-0">
              Fru talman! Vi ska vara väldigt stolta över den tradition vi
              har med både finansiell årlig revision och sak- och effektivitetsrevision.
              Det är en central uppgift för oss här i riksdagen att utöva kontrollmakt.
              Som politiker tenderar vi att tala mycket mer om framtiden hellre
              än att titta bakåt.
            </seg>
            <seg xml:id="i-51c2d90ab3b9439a-0">
              Men vi har denna viktiga uppgift. Det är också en viktig del
              av att titta framåt att titta i backspegeln. Det är vikigt att
              vi alla i Sveriges riksdag tar den uppgiften på allvar. Med en
              oberoende revision som nu kommer att skicka rapporterna direkt
              hit till riksdagen tror och hoppas jag att vi får en ökad aktivitet
              och också mer engagerar oss i revisionsfrågorna.
            </seg>
            <seg xml:id="i-9cdb9470087b319c-0">
              Vi måste alla ta det ansvaret och utföra den uppgift vi alla
              har att granska regeringen och dess myndigheter.
            </seg>
          </u>
          <note type="speaker" xml:id="i-9bb1dcfa7de71cc3-0">
            Anf. 65 EVA FLYBORG (FP):
          </note>
          <u who="eva_flyborg_45b8be" xml:id="i-4eaf48b7475b1f5c-0" next="cont">
            <seg xml:id="i-6638fb993a64baf6-0">
              Fru talman! Vi ska nu för andra gången tala om de föreslagna
              förändringarna i riksrevisionsreformen. Jag får för formens skull
              poängtera att jag inte företräder partiståndpunkten i denna fråga,
              och inte ens alliansståndpunkten och riksdagsståndpunkten. Jag
              är ganska ensam om detta, fru talman.
            </seg>
            <seg xml:id="i-a8b9ef15c304963c-0">
              Likaväl detta som tidigare betänkanden innehåller en genomgång
              av Riksrevisionen. Det finns en del fel i de genomgångarna. Det
              finns större fel och mindre fel.
            </seg>
            <seg xml:id="i-3065887eef0d7d11-0">
              Ett mindre fel är att utvärderingen av reformen kom för tidigt
              alldeles för tidigt, redan efter fyra år. Vi vet att när vi bildar
              en ny myndighet innebär det vissa uppstartningsproblem; allt löper
              inte perfekt och smidigt från början. Det var dessutom två helt
              olika kulturer som skulle smälta samman: å ena sidan Riksrevisionsverket
              med sin kultur och å andra sidan Riksdagens revisorer med sin
              200-åriga kultur.
            </seg>
            <seg xml:id="i-2c316acdc947b4c3-0">
              Man skulle också ha ett tredelat ledarskap när man bildade Riksrevisionen,
              vilket jag tror var ganska bra i den något turbulenta starten.
              Det var en trygghet i att vara tre chefer.
            </seg>
            <seg xml:id="i-91cd57a6908266dc-0">
              Men utvärderingen kom, som sagt, alldeles för tidigt. Genom att
              göra så här sätter man egentligen i stället krokben för själva
              reformen som sådan, även om det absolut inte var meningen.
            </seg>
            <seg xml:id="i-92b1141cef6e2109-0">
              Nu, fru talman, efter sju år, hade det varit mycket lämpligare
              att utreda det hela. Det är också den tid man brukar säga att
              man får ge nya verksamheter innan man utvärderar för att allt
              ska ha satt sig ordentligt och de ska hitta sina former. Man får
              helt enkelt ge dem den tiden. Det hade varit mycket bättre att
              göra så.
            </seg>
            <seg xml:id="i-0eabc4323dde2a9c-0">
              Men detta är trots allt ett av de mindre problemen. Ett av de
              större är att man nu vill, trots vad alla säger här, snäva in
              granskningsmandatet. Detta diskuterade vi i våras, och vi behöver
              kanske inte upprepa så mycket i dag.
            </seg>
            <seg xml:id="i-1b9f08935ecc736b-0">
              Jag tycker nu att Riksrevisionen efter sju år har hittat sina
              former. De gör bra och relevanta rapporter, och de ska ha det
              fria mandatet, fru talman, att göra de begränsningar och de bedömningar
              som är relevanta. Det är det vi har Riksrevisionen till. Det är
              Riksrevisionen, och inte vi här i kammaren, som ska göra dessa
              bedömningar, enligt min mening.
            </seg>
            <seg xml:id="i-cfb0d74941e55001-0">
              Det är också viktigt, fru talman, att vi tittar på Riksrevisionens
              materia. Vad är det de producerar egentligen? Ja, det är en mängd
              rapporter. Jag vet att ledamöterna här i kammaren har precis lika
              mycket rapporter, inkommande mejl, samtal, brev, resor och sammanträden
              som jag har. Det är fullt på mitt skrivbord, det är fullt i mina
              väskor och det är fullt i min inkorg och i min utkorg. Så ska
              det förmodligen vara. Och dessutom ska man läsa ett antal riksrevisionsrapporter,
              som kanske inte ens berör ens eget område.
            </seg>
            <seg xml:id="i-ffdf4828d80b7188-0">
              Hur många i kammaren har läst alla Riksrevisionens rapporter
              från 2003? Det är inte många som räcker upp handen. Det har jag,
              fru talman, men vi som har gjort det är lätt räknade. Vi är en
              mycket exklusiv skara och klubb nästan som en presidenternas klubb,
              fast vi inte ens har någon president i Sverige. Då förstår ni
              hur exklusiv den klubben är.
            </seg>
            <seg xml:id="i-5b2126ac25d8c432-0">
              Min poäng, fru talman, med detta påpekande är att det inte är
              så många som läser alla, några eller ens delar av revisionsrapporterna.
              Revisionsrapporter och revisionsfrågor i sig är inte sexiga, så
              att säga. Det är inte kul och anses inte vara hett att hålla på
              med uppföljning och kontroll, även om det faktiskt borde vara
              det. Det blir ingen het politisk karriär av att kontrollera och
              följa upp, men det är det revision handlar om. Man gör en stickprovskontroll
              och ser efter om det blev som man har beslutat. Blev det som riksdagen
              ville? Blev det också verklighet?
            </seg>
            <seg xml:id="i-e083b26942c0c7c6-0">
              Det är däremot viktigt med revisionskompetensen. Man ska läsa
              och man ska förstå. Man ska ifrågasätta och kritisera metoderna
              som Riksrevisionen har valt, till exempel. Är det rätt metoder?
              Ska man bara läsa rapporter från Riksrevisionen, eller ska man
              ge sig ut på fältet? Eller är det fel? Får man en felaktig bild
              då? Ska man göra på ett helt annat sätt? Vilket urval ska vi över
              huvud taget ha?
            </seg>
            <seg xml:id="i-58522dd215838c92-0">
              Alla ni som har läst statistik på universitet eller högskola,
              precis som jag, vet att det är en vetenskap i sig hur man gör
              urvalet och hur man begränsar det. Beroende på hur man gör en
              avgränsning kan man få helt olika resultat. Som man frågar får
              man svar, brukar vi säga. Det handlar om slutsatser och relevans.
              Är det man kommer fram till över huvud taget relevant?
            </seg>
            <seg xml:id="i-08ded7fc2f71c478-0">
              Allt det här, fru talman, hänger samman med just denna revisionskompetens.
              Hur roligt det än skulle vara tror inte jag att vi kan utbilda
              349 ledamöter i denna kammare att aktivt bli bra på revisionskompetens,
              för det är vad detta handlar om. De har inte heller tiden att
              sätta av.
            </seg>
            <seg xml:id="i-691c4c2787650fab-0">
              Det är det man inte riktigt har tagit med eller förstått, eller
              hur jag ska uttrycka det, i utredningen. Styrelsen, oavsett om
              man tycker att den är bra eller inte, har med åren skaffat sig
              kompetens att hantera revisionsfrågor. Det får man inte dag ett
              och inte sammanträde ett, utan det skaffar man sig genom åren.
              Det var ingen som hade den erfarenheten när vi tillsatte styrelsen
              för sju år sedan. Det krävs hårt och regelbundet arbete.
            </seg>
            <seg xml:id="i-8720bfb89b459671-0">
              Jag kan ärligt säga att mitt parti var emot att ha en styrelse.
              Det säger jag som Riksrevisionens just avgångna ordförande. Men
              det som var bra med styrelsen och som man inte alls fångar in
              i detta olyckliga betänkande från KU är just revisionskompetensen.
              Har KU verkligen tänkt sig att alla ledamöter nu ska plugga revision?
              Det är faktiskt det ni säger. Annars kommer rapporterna inte att
              bli värdefulla. Kan man inte ställa rätt kontrollfråga vet man
              inte heller vad man ska leta efter och kan inte veta hur värdefull
              eller relevant rapporten är.
            </seg>
            <seg xml:id="i-ac3077c7dd8adf71-0">
              Som vi hörde här ställde Billy Gustafsson från Socialdemokraterna
              en fråga i den förra debatten i maj 2010 hur vi nu ska säkerställa
              kvaliteten. Det var en väldigt bra fråga, som ledamöterna av KU
              kanske borde ha tänkt på innan de skrev detta betänkande. Det
              är just detta som är problemet det finns ingen, förutom Riksrevisionen
              själv, som utvecklar kvaliteten nu. Man kan naturligtvis ha olika
              åsikter om styrelsens vara eller inte vara, men den har hjälpt
              till att utveckla kompetensen genom åren.
            </seg>
            <seg xml:id="i-246f9ab17342ec69-0">
              Fru talman! Vem ska nu granska granskarna? Det frågade också
              Billy Gustafsson. Det är en ännu bättre fråga, men det finns inget
              givet svar på den. Nu finns det en styrelse som kontinuerligt
              granskar granskaren och som står fri från granskaren. Vi granskar
              budget och hur man utvecklar personalen. Vi granskar rapporter
              och metodutveckling. Styrelsen har under åren också hittat sina
              former och fungerar nu mycket väl. Den har inte heller blivit
              det filter som man kunde ha befarat utan sänt det mesta direkt
              till riksdagen, utan tidsfördröjning, med ett genomarbetat ställningstagande
              som har underlättat för utskotten att fatta beslut i ärendena
              alltså en kvalitetshöjning för riksdagen.
            </seg>
            <seg xml:id="i-c097e45f2c0d2249-0">
              I detta betänkande bygger man in att regeringen ska få fyra månader
              på sig att svara. Det kommer att minska betydelsen av Riksrevisionens
              rapporter, tyvärr.
            </seg>
            <seg xml:id="i-fe5118d36073642e-0">
              I styrelsen har vi gemensamt förmått att höja oss över den partipolitiska
              vardagen för att i stället kunna diskutera själva sakfrågan och
              vad som är bäst för Sverige. Lycka till med att göra detta i vartenda
              utskott! Där ska man i så fall med ena handen driva igenom regeringens
              politik och med andra handen säga att det var dåligt och att regeringen
              ska gå hem och göra om. Det går inte. Det fungerar inte så i den
              politiska vardagen.
            </seg>
            <seg xml:id="i-25aedbff37a83764-0">
              Fru talman! Detta har resten av världen förstått. Våra motsvarigheter
              ute i världen skulle inte komma på tanken att göra så som ni nu
              föreslår att riksdagen ska göra. Jag har pratat med många ordförande
              i andra länder, och de säger bara: Oh dear! Ja, det kan man säga.
            </seg>
            <seg xml:id="i-9c025ec5faec0511-0">
              Vi kommer att tappa kompetensen, vi kommer att tappa i tid och
              därmed i relevans i frågorna och vi kommer därmed också tyvärr
              att förlora granskningsmakt. Detta är mycket olyckligt.
            </seg>
            <seg xml:id="i-fc46a6a2fddf2e22-0">
              Utskotten kommer inte att hinna med. Finns det något utskott
              som har för lite att göra i dag? Var snäll och ropa från bänkarna!
              Det är en retorisk fråga. För protokollet kan jag säga att det
              inte var några röster som höjdes. Det finns inget utskott som
              har för lite att göra i dag. Alla utskott har för mycket att göra.
              Vi hinner inte med det vi ska göra nu. Dessutom har vi själva
              bestämt att vi ska ha en helt annan uppföljnings- och granskningsagenda
              och följa upp gamla beslut som vi måste fatta. Till detta lägger
              vi EU-frågor, som vi inte heller har varit särskilt duktiga på,
              om vi ska vara helt ärliga.
            </seg>
            <seg xml:id="i-e7b3c44608f0bdb0-0">
              Det är ett stort arbete som ska till, och det måste vi också
              hitta tid, ork och intresse för och dessutom Riksrevisionens alla
              rapporter. Utskotten har redan börjat signalera att de inte kommer
              att orka med detta. Dessutom är det de fyra månadernas fördröjning
              av svaren från regeringen, vilket kommer att innebära en sorts
              mental punktering av frågorna.
            </seg>
          </u>
          <note xml:id="i-d37d83d013f5f9f4-0">
            Ointressant, sade Bill. Passé, sade Bull.
          </note>
          <u who="eva_flyborg_45b8be" prev="cont" xml:id="i-cefbb792b4cded7a-0">
            <seg xml:id="i-4aacd9a9dc79d0d2-0">
              Man undrar: Vad tänkte utredningen?
            </seg>
            <seg xml:id="i-8639f997f438ccf6-0">
              I andra länder, fru talman, har man ett mottagande utskott som
              utvecklar just en revisionskompetens. Man utvecklar den med åren,
              för den föds man definitivt inte med.
            </seg>
            <seg xml:id="i-37551fed1e7b54c8-0">
              Med ett mottagande revisionsutskott kan man ha utfrågningar där
              båda sidor samtidigt får göra sitt framträdande. Riksrevisionen
              presenterar sin rapport och sina rekommendationer. Man kan samtidigt
              kalla regeringsföreträdare som får ge sin bild av läget. Externa
              experter kan kallas för sakupplysningar och en fördjupad analys
              av den rapport som föreligger. Utskottet kan då fatta beslut och
              gå vidare. En sådan hantering hade varit utmärkt, men den får
              vi inte i Sverige, och det är väldigt synd.
            </seg>
            <seg xml:id="i-9c66ce96e83bd433-0">
              Detta är också ett utmärkt sätt att få publik uppmärksamhet,
              där svenska folket får veta hur vi använder våra gemensamma skattepengar.
              Det är ju inte våra egna pengar som vi hanterar här i riksdagen,
              utan det är folkets skattepengar. I England heter det Public Accounts
              Committee. Det är en bra beskrivning. Människor ska veta hur vi
              hanterar deras skattepengar, och det hade varit utmärkt att göra
              detta med ett mottagande utskott som har tid att lägga på detta,
              har erfarenhet i revisionsfrågor och dessutom kan granska den
              som granskar och ställa motfrågor.
            </seg>
            <seg xml:id="i-dbeb68c5d7827347-0">
              Det finns också en annan dimension av detta. Hur gör man när
              en revisionsrapport spänner över många områden? Någon sade här
              i dag att vi kan ha sammansatta utskott. Hur gör vi då när det
              är tre, fyra, fem eller sex utskott som är inblandade och berörda?
              Ska vi hitta tider som passar alla, och vem ska ha hand om själva
              frågan? Hur gör vi sedan med erfarenheter från detta? Vem tar
              det ansvaret? Ingen. Den erfarenheten kommer att försvinna ut
              i tomma intet. Man sätter inte heller samman ett sammansatt utskott
              för en riksrevisionsrapport, så enkelt tror jag att det är.
            </seg>
            <seg xml:id="i-a01cb40782e61bbf-0">
              Fru talman! I utredningen berör man det delade ledarskapet, och
              nu säger man att det ska finnas kvar. Där är alla tre lika mycket
              värda, fast en är värd lite mer än de andra fast samtidigt lika
              mycket. Det är ingen riktigt bra ordning. Det kanske var värdefullt
              i början att man var tre, för det stormade mycket, men nu hade
              det varit klokt av KU att sätta ned foten och säga att vi ska
              ha en myndighetschef. Det är bra för det utåtriktade arbetet,
              och det är bra för personalen och det inåtriktade arbetet att
              ha en tydlig röst.
            </seg>
            <seg xml:id="i-983d100603ef0021-0">
              Fru talman! Det insynsråd som man ska tillsätta förlorar alla
              befogenheter. Styrelsen är i dag ett högst relevant bollplank,
              för man har makten över budgeten och har dessutom som enda instans
              rätten att skicka vidare rapporterna till riksdagen. Det är något
              helt annat än att vara ett insynsråd utan några befogenheter.
              Jag kan bara gissa hur mötena kommer att gå till och hur attraktiv
              den placeringen kommer att vara. Jag tror inte att den blir särskilt
              attraktiv.
            </seg>
            <seg xml:id="i-badaba026a846514-0">
              Varför gör man då inte som i andra länder? Varför vill vi förlora
              makt? Det kan jag inte svara på. Jag har också en känsla av att
              vissa ärenden tenderar att rinna igenom ganska oantastade. Det
              här är heller ingen lätt materia att sätta sig in i. Man måste
              känna till revisionsfrågor och hur det fungerar. Man måste känna
              till kvaliteten på Riksrevisionens rapporter och hur metodutveckling
              och så vidare fungerar.
            </seg>
            <seg xml:id="i-405d06aa30a18c12-0">
              Jag tror att det här är ett sådant sällsynt ärende som väldigt
              få egentligen har satt sig in i och läst själva betänkandet, och
              det är dess värre ännu färre som har tänkt sig in i konsekvenserna.
            </seg>
            <seg xml:id="i-d144c63adb54d50c-0">
              Fru talman! I dag kommer riksdagen att fatta ett riktigt, riktigt
              dåligt beslut, men åtminstone min lampa kommer att lysa röd. Ni
              andra får förklara er inför era väljare bäst ni kan.
            </seg>
            <seg xml:id="i-fbe20f80b3d0339f-0">
              Riksrevisionen är den enda nya konstitutionella myndigheten i
              Sverige på mer än 200 år. Den borde ha hanterats med mer klokskap
              och eftertanke och mindre politisk klåfingrighet.
            </seg>
            <seg xml:id="i-bbc347cbf7fe0a31-0">
              Fru talman! Likt Pontius Pilatus tvår jag härmed mina händer,
              men jag yrkar bifall till motion K265.
            </seg>
          </u>
          <note xml:id="i-31e0e4c3dabdc476-2">
            Överläggningen var härmed avslutad.
          </note>
          <note xml:id="i-58b10662aeea3516-0">
            12 § Grundlagsskydd för digital bio och andra yttrandefrihetsrättsliga
            frågor (vilande grundlagsbeslut)
          </note>
          <note xml:id="i-094810d01c7f501b-6">
            Föredrogs
          </note>
          <note type="speaker" xml:id="i-17564e1a1d852aba-0">
            Anf. 66 PHIA ANDERSSON (S):
          </note>
          <note xml:id="i-c19d58be61174d54-0">
            Fru talman! I detta betänkande, Grundlagsskydd för digital bio
            och andra yttrandefrihetsrättsliga frågor , anmäls för slutligt
            beslut vilande förslag om ändring i tryckfrihetsförordningen och
            lag om ändring i yttrandefrihetsgrundlagen.
          </note>
          <note xml:id="i-4a56890edcb5839c-0">
            De vilande förslagen är förslag som har arbetats fram i Yttrandefrihetskommittén,
            och sedan har regeringen lagt fram förslag till förändringar som
            riksdagen första gången beslutade om den 27 maj 2010.
          </note>
          <u who="phia_andersson_2df0cf" prev="cont" xml:id="i-0d934533b7162af2-0">
            <seg xml:id="i-aff79e58ad50d2cd-0">
              Jag kommer inte att räkna upp alla lagändringar i mitt anförande.
              Det kommer troligtvis nästa talare att göra som ledamot för regeringspartierna.
              Jag vill ändå betona de nya regler i tryckfrihetsförordningen
              och yttrandefrihetsgrundlagen som gäller repressalieförbudet.
            </seg>
            <seg xml:id="i-1bd6c2a2f98d4a92-0">
              En av de viktigaste grundstenarna i tryck- och yttrandefriheten
              är meddelarskyddet för offentligt anställda. Det ger exempelvis
              anställda rätten att påtala missförhållanden inom verksamheter
              till medierna utan att arbetsgivaren får efterforska vem som har
              meddelat eller vidta repressalier mot anställda om det skulle
              röjas vem meddelaren är. Det råder alltså efterforsknings- och
              repressalieförbud i offentliga verksamheter kopplat till meddelarskyddet.
            </seg>
            <seg xml:id="i-b92aefb7e642ee84-0">
              Repressalieförbudet utgör alltså en central del av meddelarskyddet.
              Vi socialdemokrater gläds åt att de föreslagna förändringarna
              innebär en förstärkning av skyddet för tryck- och yttrandefriheten.
              Förstärkningen innebär att motsvarande regler om repressalieförbud
              som gäller för offentligt anställda ska gälla för anställda i
              kommunala bolag och sådana organ som handhar myndighetsutövning
              mot enskilda.
            </seg>
            <seg xml:id="i-9323b9320179b42e-0">
              Straffbestämmelser som straffbelägger de allvarligaste överträdelserna
              av repressalieförbudet finns även i det här vilande grundlagsförslaget.
            </seg>
            <seg xml:id="i-453783d52d842ff1-0">
              Vi socialdemokrater yrkar bifall till förslaget i betänkandet
              och ser fram emot motionsbehandlingen av alla de motioner som
              berör meddelarskyddet för privat anställda i skattefinansierade
              verksamheter. Det är vår förhoppning att vi även då ska få gehör
              för en utvidgning av meddelarskyddet och efterforsknings- och
              repressalieförbudet så att de även kommer att gälla för dessa
              verksamheter.
            </seg>
          </u>
          <note type="speaker" xml:id="i-2ce148e999baec23-0">
            Anf. 67 KAJSA LUNDERQUIST (M):
          </note>
          <note xml:id="i-253f41dc3662ecdb-0">
            Fru talman! Konstitutionsutskottet tillstyrker regeringens förslag
            att anta det vilande förslaget till lag om ändring i lagen med
            föreskrifter på tryckfrihetsförordningens och yttrandefrihetsgrundlagens
            områden.
          </note>
          <u prev="cont" who="unknown" xml:id="i-c43b1bcbdbbccaba-0">
            <seg xml:id="i-4f5de0754c117c79-0">
              Det vilande förslaget innebär bland annat att digital uppspelning
              av bio ska omfattas av det grundlagsskydd som finns i yttrandefrihetsgrundlagen.
              Med digital bio avses bland annat att det innehåll som ska visas
              distribueras till en biograf via bredband, satellit eller på en
              hårddisk och att filmen sedan laddas ned i en server och därefter
              spelas upp från servern. Utvecklingen med att spela upp biofilmer
              digitalt går snabbt framåt och kommer med stor sannolikhet att
              vara allena rådande inom bara några år.
            </seg>
            <seg xml:id="i-a2e722cbd3ac9d78-0">
              Regeringen och samtliga remissinstanser är eniga om att digital
              bio såsom den är definierad inte i dagsläget omfattas av det gällande
              grundlagsskyddet. För att anpassa lagstiftningen till den utveckling
              som pågår föreslås det att det förs in en ny punkt i den så kallade
              databasregeln i 1 kap. 9 § yttrandefrihetsgrundlagen.
            </seg>
            <seg xml:id="i-a6d9209ce6d8b975-0">
              Den föreslagna regeln ger automatiskt grundlagsskydd till de
              massmedieaktörer som anges i bestämmelsen och som tillhandahåller
              information till allmänheten genom uppspelning av databaser. Andra
              aktörer, till exempel biografer, ges möjlighet till grundlagsskydd
              efter ansökning om utgivningsbevis.
            </seg>
            <seg xml:id="i-c89d9741ca5c9b60-0">
              Fru talman! En av de grundläggande principerna i tryckfrihetsförordningen
              och yttrandefrihetsgrundlagen är förbudet mot censur. I yttrandefrihetsgrundlagen
              återfinns dock ett undantag för rörliga bilder i film. Frågan
              om en sådan förhandsgranskning övervägs för närvarande. I utredningen
              Avskaffande av filmcensuren för vuxna föreslås att förhandsgranskning
              av film som visas för personer över 15 år ska avskaffas. Filmer
              som visas för barn föreslås även fortsättningsvis ålderskategoriseras.
              Då det inte finns några sakliga skäl till att samma regler inte
              ska gälla även digital bio föreslås en utvidgning av undantaget
              i censurförbudet i yttrandefrihetsgrundlagen i enlighet med detta.
            </seg>
            <seg xml:id="i-466693183c2db1f3-0">
              Med anledning av detta vill jag yrka bifall till förslaget i
              betänkandet.
            </seg>
          </u>
          <note xml:id="i-31e0e4c3dabdc476-3">
            Överläggningen var härmed avslutad.
          </note>
          <note xml:id="i-b7a5cf0458278e41-0">
            13 § Barnpornografibrottet (vilande grundlagsbeslut)
          </note>
          <note xml:id="i-094810d01c7f501b-7">
            Föredrogs
          </note>
          <note type="speaker" xml:id="i-009cca93db9141b5-0">
            Anf. 68 PETER ERIKSSON (MP):
          </note>
          <u who="peter_eriksson_5d85a2" xml:id="i-ec5114423ee4ae23-7">
            <seg xml:id="i-1ecd5bb038ac6813-0">
              Fru talman! I dag diskuterar och debatterar vi ett antal grundlagsförändringar
              som vi planerar att göra i Sveriges riksdag och som vi ska besluta
              om i eftermiddag.
            </seg>
            <seg xml:id="i-3d7e5a1b49859783-0">
              Jag vill yrka bifall till förslaget i det här betänkandet, konstitutionsutskottets
              betänkande KU5 om barnpornografi. Förändringen i tryckfrihetsförordningen
              och yttrandefrihetsgrundlagen innebär att vi inte längre ska tillämpa
              de grundlagarna på barnpornografiska bilder. Det handlar alltså
              om pornografiska bilder av personer vars pubertetsutveckling inte
              är fullbordad eller som är under 18 år. Det innebär att det straffbara
              området utvidgas för den formen av barnpornografibrott som består
              i att skildra barn i pornografiska bilder.
            </seg>
            <seg xml:id="i-7baa15a5330ab53f-0">
              Det är grannlaga och svåra uppgifter att väga en viktig fråga
              mot andra. Yttrandefriheten och tryckfriheten är två av våra grundlagar
              som är viktiga att värna. Men det har också visat sig under en
              rad år att den lagstiftning som vi har haft inte har varit till
              fyllest när det gäller att värna barn mot spridning av bilder
              som har pornografiska syften.
            </seg>
            <seg xml:id="i-dfa0ba07bdc734b2-0">
              Därför föreslår vi en utvidgning av lagstiftningen på området
              även om det innebär en mindre inskränkning i yttrandefriheten
              och tryckfriheten. Vi tror att det är nödvändigt.
            </seg>
            <seg xml:id="i-1efd6f01300ef12d-0">
              Jag tror också att vi måste fortsätta studera frågorna och se
              hur utvecklingen på området blir när det gäller att titta på om
              det behövs ytterligare förändringar eller om vi behöver stärka
              yttrandefriheten på andra sätt. Det kan också handla om möjligheterna
              att se till att denna typ av brott kan beivras.
            </seg>
            <seg xml:id="i-6fe00be4bb4042d2-0">
              I det här fallet är det viktigt att vi nu får en skärpning av
              lagstiftningen som gör att det är möjligt att beivra brott i större
              utsträckning.
            </seg>
          </u>
          <note type="speaker" xml:id="i-610453f376735433-0">
            Anf. 69 PHIA ANDERSSON (S):
          </note>
          <note xml:id="i-f691a3b3f8c34976-0">
            Fru talman! Precis som föregående talare sade är detta ett betänkande
            som anmäls för slutligt beslut. Det gäller vilande förslag till
            lagar om ändring i tryckfrihetsförordningen och yttrandefrihetsgrundlagen.
          </note>
          <u who="phia_andersson_2df0cf" prev="cont" xml:id="i-0d934533b7162af2-1">
            <seg xml:id="i-70c65bb161c83e0d-0">
              Förslaget innebär, som har sagts, en ändring av de bestämmelser
              i tryckfrihetsförordningen och yttrandefrihetsgrundlagen som undantar
              barnpornografiska bilder från dessa grundlagars tillämpningsområden.
              Grundlagsskyddet ska alltså inte gälla för barnpornografiska bilder
              av personer som är under 18 år.
            </seg>
            <seg xml:id="i-50f188a2259f78e3-0">
              Då detta sker i syfte att åstadkomma en effektivare bekämpning
              av barnpornografibrott ställer vi socialdemokrater oss bakom förändringen
              och yrkar bifall till det vilande förslaget.
            </seg>
            <seg xml:id="i-7faa0e3bad3bbce2-0">
              Vid den förra behandlingen, i maj 2010, i konstitutionsutskottet
              och här i kammaren yrkade vi socialdemokrater bifall till en reservation
              som tog upp problemet med att regeringen i sin proposition inte
              hade några förslag för att förbättra möjligheten till skadestånd
              för barn och ungdomar som blir utsatta för barnpornografibrott.
            </seg>
            <seg xml:id="i-6a3fde5364ef5b31-0">
              Fru talman! Varför läggs då inte denna reservation fram ännu
              en gång? Den nuvarande regeringen besitter inte en majoritet i
              Sveriges riksdag i dag. Alltså hade en ny reservation teoretiskt
              kunna vinna bifall, men då hade förslagen inte varit likalydande
              och lagändringen om barnpornografibrottet hade blivit framflyttad
              ytterligare fyra år.
            </seg>
            <seg xml:id="i-3aaef5a8a47cd584-0">
              Det innebär att vi socialdemokrater fortfarande anser att regeringen
              behöver återkomma med förslag om förbättringar när det gäller
              skadestånd för barn och ungdomar som har blivit utsatta för barnpornografibrott.
              Men vi vill givetvis inte förhindra att de föreslagna lagändringarna
              genomförs som planerat till den 1 januari 2011.
            </seg>
            <seg xml:id="i-218e47ba43d8bb60-0">
              Vi yrkar med detta sagt bifall till utskottets förslag i betänkandet.
            </seg>
            <seg xml:id="i-3c81e2386cd2bfe2-0">
              Fru talman! Riksdagen behandlar i dag för andra gången regeringens
              förslag om skärpt lagstiftning för att bekämpa barnpornografi
              i de delar som rör grundlagsändringar och följder av grundlagsändringar.
              Propositionen har beretts i konstitutionsutskottet eftersom den
              rör ändringar i tryckfrihetsförordningen och yttrandefrihetsgrundlagen.
            </seg>
            <seg xml:id="i-1ff24a93791990c1-0">
              Framställning av och befattning med barnpornografi är förfaranden
              som medför stort lidande för tusentals barn över hela världen.
              Det är angeläget att denna brottslighet kan bekämpas på ett så
              effektivt sätt som möjligt. I dag kunde vi i medierna ta del av
              rapporter om att det nätverk som finns i Sverige för finansföretag,
              där även polisen och Regeringskansliet deltar, efter ett omfattande
              arbete har lyckats finna en metod som gör det möjligt att hindra
              betalningar till webbplatser där barnpornografiskt material säljs.
              Detta är ett exempel på hur man konkret i vårt land arbetar brett
              för att motverka den avskyvärda företeelse som barnpornografi
              innebär. Nätverket har i dag anslutning av 13 banker och finansföretag.
              Naturligtvis finns de ledande företagen med, men även en del mindre.
              Det är mycket glädjande att finansbranschen på det sättet tar
              ansvar för detta och aktivt försöker stoppa betalningar för barnpornografi.
            </seg>
            <seg xml:id="i-e53539cd5cacecf3-0">
              Vid sidan om sådana enskilda initiativ som detta utgör även om
              det görs med stöd av staten, polisen och Regeringskansliet krävs
              det självfallet också bra lagstiftning för att brottsbekämpningen
              ska nå resultat.
            </seg>
            <seg xml:id="i-07bb63481c1088d1-0">
              Tryckfrihetsförordningen och yttrandefrihetsgrundlagen ger det
              grundläggande ramverket för vår tryck- och yttrandefrihet. Redan
              den 1 januari 1999 undantogs barnpornografiska bilder från tryckfrihetsförordningens
              och yttrandefrihetsgrundlagens tillämpningsområden. Men det framgick
              tydligt av förarbetena att det man då avsåg att lyfta ut från
              grundlagarna var sådana bilder som omfattades av då gällande kriminalisering.
            </seg>
            <seg xml:id="i-0406dbb6e3fd863b-0">
              I och med att regeringen nu har föreslagit en utvidgad kriminalisering
              behöver bestämmelserna i tryckfrihetsförordningen och yttrandefrihetsgrundlagen
              förtydligas så att det klart framgår att även det som nu kriminaliseras
              har undantagits från grundlagarnas tillämpningsområden. Det är
              framför allt en förändring som gör att förtydligandet av grundlagarna
              behövs, nämligen den utvidgade kriminaliseringen av framställande
              av barnpornografi.
            </seg>
            <seg xml:id="i-b1bca0ff2306f47a-0">
              När det gäller framställande av barnpornografi, till exempel
              att fotografera eller filma ett barn i ett pornografiskt sammanhang,
              införs nu en strikt 18-årsgräns. För övriga gärningsformer, till
              exempel spridande och innehav av barnpornografi, gäller även fortsättningsvis
              att en bild för att vara straffbar måste föreställa en person
              vars pubertetsutveckling inte är fullbordad eller som är under
              18 år och där det framgår av bilden eller omständigheterna kring
              bilden att personen är under 18 år.
            </seg>
            <seg xml:id="i-d570ca1e61b98256-0">
              Bakgrunden till lagändringen är självfallet att det är högst
              rimligt att den som tar en pornografisk bild har ansvar för att
              förvissa sig om att den som fotograferas eller filmas är över
              18 år. Fotografen ska inte kunna komma undan genom att påstå att
              han eller hon inte visste hur gammal den fotograferade personen
              var.
            </seg>
            <seg xml:id="i-f9700a027eb34498-0">
              Vad ändringarna i tryckfrihetsförordningen och yttrandefrihetsgrundlagen
              mer konkret handlar om är alltså att det med nuvarande reglering
              enbart är bildinnehållet som avgör om en bild undantas eller inte
              från det skydd som skrifter, filmer med mera ges genom tryckfrihetsförordningen
              och yttrandefrihetsgrundlagen.
            </seg>
            <seg xml:id="i-42d8af432d2a8a4d-0">
              Det innebär att bilden i dag måste föreställa en person vars
              pubertetsutveckling inte är fullbordad eller att det ska framgå
              av bilden att personen är under 18 år. Det innebär också motsatsvis
              att om bilden föreställer en person vars pubertetsutveckling är
              fullbordad men som är under 18 år, det vill säga ett barn, krävs
              att det framgår av bilden att personen är under 18 år. Om man
              känner till personens ålder på något annat sätt, till exempel
              för att man känner personen, har det ingen betydelse.
            </seg>
            <seg xml:id="i-864ecd885114ef31-0">
              I och med den förändring som nu görs kommer alla pornografiska
              bilder av personer vars pubertetsutveckling inte är fullbordad
              eller som är under 18 år att falla utanför tryckfrihetsförordningens
              och yttrandefrihetsgrundlagens särskilda skyddsregler. Sedan avgörs
              genom vanlig lag, i första hand brottsbalken, hur kriminaliseringen
              ska utformas. Med det lagförslag som här föreligger får grundlagsändringen
              praktisk betydelse när det gäller skildring av barn i pornografisk
              bild eller film, det vill säga framställning, som jag nyss sade.
            </seg>
            <seg xml:id="i-be7edd53bf43b8bc-0">
              I lagstiftningsarbetet fanns tidigare en rad andra förändringar
              i brottsbalken, men de trädde i kraft redan den 1 juli 2010 genom
              kammarens första beslut. De hade ingen direkt koppling till grundlagsförändringarna,
              utan där var det enbart fråga om ändringar i brottsbalken. Jag
              tänker inte ta upp dem i det här sammanhanget eftersom de redan
              gäller, men de är naturligtvis också bra och viktiga förstärkningar
              av lagstiftningen i kampen mot barnpornografi.
            </seg>
          </u>
          <note xml:id="i-7d8e731a4d3b7c18-0">
            Enligt vår mening var detta en brist som regeringen borde återkomma
            med förslag till förbättringar i. Allianspartierna avslog denna
            reservation i kraft av sin majoritet i riksdagen.
          </note>
          <note xml:id="i-b5481850710eeb1d-0">
            Anf. 70 ANDREAS NORLÉN (M):
          </note>
          <note xml:id="i-06a0e7063ca5b404-0">
            Med detta, fru talman, yrkar jag bifall till förslaget i betänkandet.
          </note>
          <note type="speaker" xml:id="i-2c992268ffe97ee9-0">
            Anf. 71 JOHAN LINANDER (C):
          </note>
          <u who="johan_linander_6c27ef" xml:id="i-7355a1ee807b38a4-0">
            <seg xml:id="i-4b83559c8a1dd176-0">
              Fru talman! Barnpornografi är något av det vidrigaste som finns.
              Barn utnyttjas sexuellt. Under lång tid har vi haft en lagstiftning
              som har utgått från barnets pubertetsutveckling och inte från
              barnets ålder. Det har inneburit att den som har framställt pornografi
              med en fullt pubertetsutvecklad minderårig oftast inte har kunnat
              dömas för barnpornografibrott.
            </seg>
            <seg xml:id="i-1a5348bc195d435b-0">
              Det har varit en lagstiftning som säger att en minderårig 17,
              16, 15 eller kanske 14 år gammal inte är lika skyddsvärd om hon
              eller han är fullt pubertetsutvecklad. Jag tycker att det är en
              skev syn på barn, för barn är barn tills de är 18 år, oavsett
              hur deras kropp har mognat och ser ut.
            </seg>
            <seg xml:id="i-a1284ea9fa645286-0">
              Det är därför med glädje som jag, som ledamot i justitieutskottet,
              konstaterar att de vilande förslagen om ändring i tryckfrihetsförordningen
              och yttrandefrihetsgrundlagen nu slutligen kan beslutas. Det innebär
              att vi samtidigt kan ändra brottsbalken så att även barn som är
              fullt pubertetsutvecklade har samma skydd som övriga barn.
            </seg>
            <seg xml:id="i-4ef2aeeadc2f9108-0">
              Genom den här förändringen i brottsbalkens 16 kap. ställer vi
              nu krav på den som vill framställa pornografiska bilder att kontrollera
              åldern på den person som ska skildras. Är personen flickan eller
              pojken under 18 år kommer bilden eller filmen att vara barnpornografi,
              och därmed är handlingen straffbar. Barnpornografibrott kan ge
              fängelse i högst två år, och om handlingen bedöms som grovt barnpornografibrott
              kan fängelse i högst sex år dömas ut.
            </seg>
            <seg xml:id="i-2455cd6507479b9c-0">
              Den som framställer pornografi ska inte längre kunna komma undan
              med att barnet var fullt pubertetsutvecklat och att han inte visste
              hur gammal hon eller han var. Nu lägger vi ansvaret på den som
              framställer pornografi i stället för på barnet.
            </seg>
            <seg xml:id="i-43e180169d00b6ac-0">
              Fru talman! Det kommer att krävas många fler åtgärder för att
              stoppa barnpornografin, för att stoppa att barn utnyttjas sexuellt
              för att tillfredsställa pedofiler. Det är en verksamhet som omsätter
              enorma summor pengar världen över. Så länge som efterfrågan finns
              kommer det också att finnas ett utbud. Så länge som efterfrågan
              finns kommer också barn att våldtas framför kameran.
            </seg>
            <seg xml:id="i-0ec47ca5f5a5d46a-0">
              Dagens beslut hanterar inte i första hand den typen av grov brottslighet
              men är ändå ett viktigt steg för att öka skyddet för barn mot
              sexuell exploatering.
            </seg>
            <seg xml:id="i-76888b098bef1fa9-0">
              Med det korta inlägget vill jag yrka bifall till konstitutionsutskottets
              förslag.
            </seg>
          </u>
          <note xml:id="i-31e0e4c3dabdc476-4">
            Överläggningen var härmed avslutad.
          </note>
          <note xml:id="i-21450a8eaab3f383-0">
            14 § Säkerhetskopiors rättsliga status (vilande grundlagsbeslut)
          </note>
          <note xml:id="i-094810d01c7f501b-8">
            Föredrogs
          </note>
          <note type="speaker" xml:id="i-224b385c87ebee82-0">
            Anf. 72 PETER ERIKSSON (MP):
          </note>
          <u who="peter_eriksson_5d85a2" xml:id="i-ec5114423ee4ae23-8">
            <seg xml:id="i-e11dcf21a06ab248-0">
              Fru talman! Nu kommer vi till en fråga som man kan betrakta som
              en långbänk här i riksdagen eller en surdeg, för den som vill.
              Den har i praktiken varit en fråga sedan tsunamikatastrofen julhelgen
              2004. I dag är det meningen att vi ska sätta en form av punkt
              för en del av efterverkningarna av den katastrofen, den del som
              handlar om de så kallade tsunamibanden.
            </seg>
            <seg xml:id="i-ae82c4efb0b1f5cf-0">
              Det är ett stort antal säkerhetskopior som påträffades i Regeringskansliet
              under granskningen av tsunamihistorien och vad som hände i Regeringskansliet
              för flera år sedan. Det är ganska omfattande handlingar. Om man
              skulle trycka upp kopiorna på A4-papper skulle det handla om en
              miljard pappersark. Det är en inte oansenlig mängd. För oss som
              värnar om miljön vill vi inte att man ska använda skogen till
              alltför mycket helt i onödan.
            </seg>
            <seg xml:id="i-495214799b79c87b-0">
              Det finns också en aspekt som gäller offentlighet och offentliga
              allmänna handlingar. Sverige har en tradition och en erfarenhet
              av att det är bra och viktigt att ha en bred offentlighet när
              det gäller regeringen och insyn i regeringsarbetet. Det finns
              emellertid ett område som inte brukar betraktas som allmänna handlingar
              och som därför inte kan fås ut av journalister eller allmänhet
              om man begär det, och det är området när man skriver interna mejl
              till varandra i Regeringskansliet eller övrig Internettrafik,
              som är att anse som interna arbetspapper tills det upprättas en
              handling av något slag.
            </seg>
            <seg xml:id="i-27e09a7e305c4481-0">
              Trots detta finns det en rad aktörer som har bedömt att de här
              säkerhetskopiorna skulle kunna anses som allmän handling och skulle
              kunna lämnas ut av Regeringskansliet om det görs en juridisk granskning.
            </seg>
            <seg xml:id="i-a0f6e7ab1d27542e-0">
              Det har gjorts en utredning. E-offentlighetskommittén har gjort
              en bedömning av detta. I den kommittén bedömde man att detta inte
              var att anse som allmän handling. Till syvende och sist gör vi
              i konstitutionsutskottet något olika bedömningar. Majoriteten
              säger som regeringen, att det är säkrast att göra en grundlagsändring
              för att få till säkerheten och skyddet för de här handlingarna,
              så att de inte lämnas ut.
            </seg>
            <seg xml:id="i-eb2ce2136b3f79ae-0">
              Jag för Miljöpartiets del och Mia Sydow Mölleby för Vänsterpartiets
              del har en reservation i frågan där vi anser att det inte bör
              göras någon grundlagsändring. Vi har något olika motiv för detta.
            </seg>
            <seg xml:id="i-91a04b078ecfe098-0">
              Jag för min del anser att det som inte är trasigt inte behöver
              lagas. Därför behöver man inte heller göra någon grundlagsändring,
              eftersom kopiorna inte är att anse som allmän handling och därför
              inte behöver lämnas ut. Men man kan också göra bedömningen att
              det är en allmän handling och bör lämnas ut om det kommer en sådan
              begäran.
            </seg>
            <seg xml:id="i-8a4a34e0d99f1f4a-0">
              Följden av det resonemang som jag har om att detta egentligen
              inte är anse som en allmän handling är att denna grundlagsförändring
              inte behöver göras. Därför yrkar jag bifall till reservationen.
            </seg>
          </u>
          <note type="speaker" xml:id="i-a78a8bfecdcdc209-0">
            Anf. 73 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-65ccb25342d24528-1">
            <seg xml:id="i-d1d8ee3c985c0675-0">
              Herr talman! Jag vill börja med att yrka bifall till reservationen.
              Som Peter sade har vi en likalydande reservation men lite olika
              argumentation för förslaget.
            </seg>
            <seg xml:id="i-2889ab9fae489122-0">
              Vår uppfattning är att vi inte bör ställa oss bakom de här förändringarna
              av två skäl. Det kan uppfattas som en urholkning av offentlighetsprincipen
              på det sätt som förslaget är utformat. Vår uppfattning är att
              vi inte ska ha särlagstiftning för vissa speciella delar av de
              handlingar allmänna eller icke allmänna som finns. Vi ska alltså
              inte ha en särlagstiftning som gäller bara kopior av en handling
              i ett speciellt hänseende.
            </seg>
            <seg xml:id="i-d8d2af727ad9abe9-0">
              Att sätta punkt när det inte går att granska vad som faktiskt
              hände är inte möjligt. När vi gör en särlagstiftning om tsunamibanden
              riskerar det att skapa en grogrund för att man kan misstänka att
              det inte har gått rätt till. Skapar vi särlagstiftningar för saker
              riskerar det att underminera tilltron till systemet. Vi tycker
              att vi ska behandla det material som finns på likartat sätt.
            </seg>
            <seg xml:id="i-fe9a6ffc8be5e299-0">
              Därför yrkar jag bifall till reservationen.
            </seg>
          </u>
          <note type="speaker" xml:id="i-0446d372f7933f8b-0">
            Anf. 74 PER BILL (M):
          </note>
          <u who="per_bill_00555d" xml:id="i-d81dd94e9aabc859-3">
            <seg xml:id="i-556ada090f9d6a15-0">
              Herr talman! Det rör sig om två frågor i det här betänkandet
              om säkerhetskopiors rättsliga status.
            </seg>
            <seg xml:id="i-2557f57e9d603219-0">
              Det ena är den generella frågan, det vill säga: Hur ska vi i
              framtiden se på sådana här spamfilter, backupkopior, brandväggar
              och vad det nu kan vara för någonting i hela den offentliga förvaltningen?
            </seg>
            <seg xml:id="i-db11b7fd498ddde4-0">
              Jag är väldigt glad över att alla riksdagspartier som var med
              och fattade det första beslutet är överens om att de här, framför
              allt backupbanden, enbart är till för att man, utifall det är
              ett åskväder eller en översvämning, ska kunna återskapa den datormiljö
              som man sedan kan kräva att man ska använda offentlighetsprincipen
              på. Banden är alltså enbart till för att återskapa ursprungsmiljön
              ifall en olycka är framme.
            </seg>
            <seg xml:id="i-a6c559a0707e3743-0">
              Det är den ena frågan, och där är vi helt överens, och det är
              väldigt bra.
            </seg>
            <seg xml:id="i-8d2e3571d724647a-0">
              Den andra frågan rör de 117 eller 119 band som man kallar tsunamibanden.
              De kallas så för att de handlar om den tid i Regeringskansliet
              under den förra socialdemokratiska regeringen när tsunamikatastrofen
              ägde rum, det vill säga jul- och nyårshelgerna 2004.
            </seg>
            <seg xml:id="i-83c7b56f28817125-0">
              Där har vi vridit och vänt på alla argument och kommit fram till
              att de behöver det här lagskyddet. Det är lite grann av både livrem
              och hängslen, skulle man kunna säga om det hela.
            </seg>
          </u>
          <note xml:id="i-44ccc05d75c7ebd2-0">
            För övrigt, herr talman, yrkar jag bifall till förslaget i betänkandet.
          </note>
          <note xml:id="i-31e0e4c3dabdc476-5">
            Överläggningen var härmed avslutad.
          </note>
          <note xml:id="i-b18ab3dd6fbdae1b-0">
            15 § Förbindelserna mellan Europeiska kommissionen och de nationella
            parlamenten
          </note>
          <note xml:id="i-094810d01c7f501b-9">
            Föredrogs
          </note>
          <note type="speaker" xml:id="i-047fc900c7f78558-0">
            Anf. 75 BILLY GUSTAFSSON (S):
          </note>
          <u who="billy_gustafsson_0cc9e0" xml:id="i-dbda78d6b3b65e64-0" next="cont">
            <seg xml:id="i-c0c19ba55edaa990-0">
              Herr talman! I utlåtandet KU12 redovisar utskottet sina synpunkter
              och ställningstaganden när det gäller EU-kommissionens rapport
              om förbindelserna mellan kommissionen och de nationella parlamenten.
            </seg>
            <seg xml:id="i-d6d0b7edc7c46e3c-0">
              Jag misstänker att varken rapporten, herr talman, eller utlåtandet
              kommer att bli någon kioskvältare, men icke förty kan det finnas
              skäl att ge några kommentarer.
            </seg>
            <seg xml:id="i-6ac7d39df064ea12-0">
              Rapporten som sådan handlar om medlemsstaternas yttrande över
              det så kallade Barrosoinitiativet, som i sin tur handlade om hur
              den politiska dialogen mellan kommissionen och de nationella parlamenten
              kan stärkas.
            </seg>
          </u>
          <note xml:id="i-daa748df3b801a68-0">
            Vårt yttrande i det sammanhanget från den svenska riksdagen behandlades
            i kammaren hösten 2008, och riksdagen ställde sig då bakom det
            förslag som konstitutionsutskottet hade tagit fram.
          </note>
          <u who="billy_gustafsson_0cc9e0" prev="cont" xml:id="i-8ec5051ac8a201f6-0">
            <seg xml:id="i-dc214a9be0e76dbc-0">
              Jag tänker kort kommentera de förslagen, för det är de som återkommer
              nu när det gäller den aktuella rapporten.
            </seg>
            <seg xml:id="i-c29bf6f5e7f00f95-0">
              Vi konstaterade vid det tillfället att det i regeringsformen,
              det vill säga en av våra grundlagar, regleras att det är regeringen
              som har huvudansvaret för att företräda Sverige gentemot omvärlden.
              Vi har också en ordning i vårt parlament som gör det möjligt för
              riksdagen att fatta beslut om utskottens utlåtanden över EU-dokument,
              men de besluten saknar konstitutionell bindning. Det innebär att
              ett kammarbeslut alltså inte i rättslig mening binder regering,
              riksdag eller något av riksdagens organ.
            </seg>
            <seg xml:id="i-31212cee84672960-0">
              Regeringen kan under parlamentariskt ansvar företräda en annan
              uppfattning vid till exempel ett rådsmöte än ett kammarbeslut
              med anledning av ett utskottsutlåtande.
            </seg>
            <seg xml:id="i-17961007cc4a65f6-0">
              I samband med att den ändringen behandlades framhölls det ändå
              från riksdagens sida att riksdagens hantering av utskottsutlåtanden
              över EU-dokument kan ge en värdefull möjlighet för regeringen
              att stämma av ståndpunkter inför kommande ställningstaganden.
              Utifrån den utgångspunkten och i den bemärkelsen kan riksdagsbesluten
              få betydelse i den på parlamentariska principer grundade relationen
              mellan regering och riksdag.
            </seg>
            <seg xml:id="i-0fc8c6cc24334d61-0">
              Vi konstaterade också att kommissionens beslut att översända
              nya lagförslag och samrådsdokument direkt till de nationella parlamenten
              kan bidra till en fördjupad debatt om unionsarbetet.
            </seg>
            <seg xml:id="i-11bbd23b2e4d1dba-0">
              Herr talman! När det gäller det utlåtande som vi i dag har på
              riksdagens bord kan i sak sammanfattningsvis konstateras att konstitutionsutskottet
              står kvar vid de synpunkter som framgick av det utlåtande som
              vi behandlade för två år sedan och som riksdagen då ställde sig
              bakom.
            </seg>
            <seg xml:id="i-323392cf28fc869f-0">
              I utskottets ställningstagande i det nu aktuella utlåtandet redovisas
              också hanteringen av den så kallade subsidiaritetsprövningen.
              Där konstateras sammanfattningsvis att riksdagen ges möjlighet
              att, på det sätt som föreskrivs i riksdagsordningen, kommunicera
              direkt med bland annat kommissionen vad gäller tillämpningen av
              subsidiaritetsprincipen.
            </seg>
            <seg xml:id="i-b166ce414096974f-0">
              Det innebär ett stärkande av parlamentens inflytande och roll
              men också ett utökat ansvar. Jag vill poängtera att det är ett
              ansvar, herr talman, som faktiskt slutligen och sist landar på
              riksdagens 349 ledamöter.
            </seg>
          </u>
          <note xml:id="i-d6ee75bda8b096fe-0">
            Herr talman! Jag utgår från att riksdagen även den här gången
            beslutar i enlighet med utskottets förslag och avslutar därför
            rent logiskt med att yrka bifall till utskottets förslag i utlåtande
            KU12.
          </note>
          <note type="speaker" xml:id="i-759dd6902b5492a0-0">
            Anf. 76 KARL SIGFRID (M):
          </note>
          <u who="karl_sigfrid_d4a10c" xml:id="i-0a1db445194e676c-0">
            <seg xml:id="i-6fd607b2d6c5157d-0">
              Herr talman! Det här utlåtandet är ett svar på EU-kommissionens
              ambition att utveckla ett närmare samarbete med medlemsländernas
              nationella parlament.
            </seg>
            <seg xml:id="i-b147b074c40d0261-0">
              Vad vi från konstitutionsutskottet säger om kommissionens utsträckta
              hand är att vi gärna tar emot all information vi kan få om EU:s
              lagstiftning och helst i ett så tidigt skede som möjligt. Vill
              vi ha inflytande måste vi veta vilka förslag som kommissionen
              planerar att lägga fram.
            </seg>
            <seg xml:id="i-a20a48a63c4c0a7e-0">
              Däremot finns det anledning att vara skeptisk till att låta riksdagen
              göra uttalanden i frågor där Sverige normalt representeras av
              regeringen. Det vore naturligtvis bekvämt för EU-kommissionen
              att kunna gå med samma fråga både till riksdagen och till regeringen
              och få två olika svar om vad Sveriges ståndpunkt är. Då kan kommissionen
              välja det svar som går mest i linje med den egna uppfattningen.
              Men samtidigt som det vore bekvämt för kommissionen skulle det
              skapa förvirring om var Sverige egentligen står. Därmed skulle
              det försvåra Sveriges möjligheter att påverka. Därför är det viktigt
              att konsekvent hålla fast vid en ordning som innebär att det är
              regeringen som företräder Sverige utåt.
            </seg>
            <seg xml:id="i-30f32165c5699ccc-0">
              Med det sagt är det ändå viktigt att våra interna processer i
              Sverige ger riksdagen ett avgörande inflytande över EU:s lagstiftningsarbete,
              det vill säga att den linje som regeringen driver nere i Bryssel
              är förankrad hos en riksdagsmajoritet. Utan det kravet på förankring
              skulle en regering på egen hand kunna styra lagstiftningsarbetet
              genom att förhandla fram tvingande EU-regler.
            </seg>
            <seg xml:id="i-d3b14186d8c43357-0">
              I en undersökning som gjordes för några år sedan i Tyskland kom
              man fram till att 85 procent av alla beslut som fattades i det
              tyska parlamentet var föranledda av EU:s regelverk. Ungefär det
              förhållandet gäller även i andra EU-länder. En beslutsprocess
              i EU som inte inkluderar riksdagen vore med andra ord att frånta
              riksdagen inflytande över i stort sett samtliga politikområden.
            </seg>
            <seg xml:id="i-bff67bd5f447a45d-0">
              För att undvika den situationen behövs krav på att ministrarna
              kommer till riksdagen innan de framför en svensk ståndpunkt. Det
              är också den ordning som gäller sedan Sveriges EU-inträde.
            </seg>
            <seg xml:id="i-941f610493cbcae9-0">
              Förra mandatperioden fattade vi ett antal beslut här i riksdagen
              som ytterligare ska öka vårt eget EU-engagemang.
            </seg>
            <seg xml:id="i-a786810abd0e0709-0">
              För det första gav vi utskotten i uppgift att granska och yttra
              sig om EU-kommissionens förslag redan i de allra tidigaste skedena,
              innan förslagen var färdigarbetade.
            </seg>
            <seg xml:id="i-47deaa14c72a99f1-0">
              För det andra fick utskotten, som följd av Lissabonfördraget,
              i uppgift att pröva vilka politiska åtgärder som hör hemma på
              EU-nivå och vilka som egentligen hör hemma bättre på nationell
              eller kanske till och med lokal nivå.
            </seg>
            <seg xml:id="i-cd0a23885ad5f08e-0">
              Det här är en uppgift att ta på stort allvar, för en regel som
              nästan alltid gäller är att varje politisk organisation strävar
              efter att öka sitt eget inflytande, oavsett om det är motiverat
              eller inte. EU är inget undantag, och därför behövs det en vakthund
              som står emot EU-kommissionens iver att centralisera alltmer av
              politiken.
            </seg>
            <seg xml:id="i-6ea16a17419f1470-0">
              Förmodligen kommer det att ta en del tid innan riksdagens utskott
              hinner utarbeta rutiner för hur det här arbetet ska gå till. Som
              en hjälp i detta kommer snart resultatet av den så kallade EUMOT-utredningen
              som riksdagens gruppledare har arbetat med. Vi ser självklart
              med intresse fram emot att ta del av utredningens idéer om hur
              riksdagen ytterligare kan öka sitt inflytande över den europeiska
              lagstiftningen.
            </seg>
            <seg xml:id="i-955ce633ce7cb744-0">
              Med detta instämmer jag i yrkandet om bifall till förslaget i
              utlåtandet.
            </seg>
          </u>
          <note xml:id="i-31e0e4c3dabdc476-6">
            Överläggningen var härmed avslutad.
          </note>
          <note xml:id="i-fc29add647b55d50-0">
            16 § Följdändringar till en reformerad grundlag
          </note>
          <note xml:id="i-094810d01c7f501b-10">
            Föredrogs
          </note>
          <note xml:id="i-344de5c6b8b53f62-3">
            Andre vice talmannen konstaterade att ingen talare var anmäld.
          </note>
          <note xml:id="i-0338ea3eeb760259-0">
            17 § Ny delgivningslag
          </note>
          <note xml:id="i-094810d01c7f501b-11">
            Föredrogs
          </note>
          <note type="speaker" xml:id="i-607e315a12751f66-0">
            Anf. 77 KERSTIN HAGLÖ (S):
          </note>
          <u who="kerstin_haglo_c5ad26" xml:id="i-7ea614ccbdeb9e9d-0">
            <seg xml:id="i-e2e3074866aedefd-0">
              Herr talman! I det betänkande som vi nu ska debattera behandlar
              utskottet regeringens proposition En ny delgivningslag . Vi socialdemokrater
              står bakom förslag om en ny delgivningslag och tror att den kan
              ge en effektivare och rättssäkrare hantering av delgivningarna
              då det nu också öppnas upp nya möjligheter bland annat att använda
              elektronisk kommunikation. Lagen är också mer överskådlig, tydlig
              och mer begriplig.
            </seg>
            <seg xml:id="i-291b0e65ae00c09a-0">
              Delgivningsproblem kan leda till att både enskilda och det allmänna
              lider skada. Utebliven eller felaktig delgivning kan leda till
              att ett brott preskriberas. Det kan också leda till att en rättegång
              eller annan myndighetsprövning måste göras om.
            </seg>
            <seg xml:id="i-2b0a33c07aea0950-0">
              Herr talman! I slutet av april i år kom Riksrevisionens granskningsrapport
              Inställda huvudförhandlingar i brottmål som visar att ungefär
              var fjärde huvudförhandling i brottmål ställs in. Riksrevisionen
              konstaterar att delgivningssvårigheterna är huvudorsaken till
              att förhandlingarna ställs in. Delgivningen fungerar inte på ett
              ändamålsenligt och effektivt sätt. Det handlar dels om arbetssätt
              och samverkansformer mellan myndighet och domstol men också om
              att den delgivningslag vi i dag har är omodern och svårtillämpad.
            </seg>
            <seg xml:id="i-58076c093fe6a77d-0">
              Det läggs ett stort ansvar på myndigheter och domstolarna att
              försöka nå personen som söks för delgivning. Personen håller sig
              undan rättsväsendet. Man har på myndighet och domstol fel kontakt-
              och adressuppgifter. Det är också så att den enskildes ansvar
              är mycket begränsat. I det förslag till ny lag som nu läggs fram
              ökar man ansvaret på en för brott misstänkt person att hålla sig
              underrättad i åtalsfrågan.
            </seg>
            <seg xml:id="i-199ce1d33b70fef0-0">
              Förslaget om att privata delgivningsföretag får ansöka om auktorisation
              ser vi som ett komplement till de andra som i dag har stämningsmannabehörighet.
              Vi tycker att det är bra att det kommer att begränsas vilken eller
              vilka länsstyrelser som ska tilldelas uppgiften vad gäller prövningen
              av auktorisation, godkännande och också vara tillsynsmyndighet.
            </seg>
            <seg xml:id="i-5949825671c9687c-0">
              Med en eller några särskilt utpekade länsstyrelser kommer det
              med all sannolikhet att bidra dels till en ökad kompetens att
              handlägga denna typ av ärenden, dels till att ett enhetligt synsätt
              säkert skapas. Det är också bra att Rikspolisstyrelsen ska yttra
              sig innan en ansökan beviljas av länsstyrelser.
            </seg>
            <seg xml:id="i-54a968f335e67a9b-0">
              Herr talman! Avslutningsvis kommer vi socialdemokrater givetvis
              att noggrant följa hur den nya delgivningslagen i praktiken kommer
              att fungera och också i vilken omfattning privata delgivningsföretag
              ansöker om auktorisation och hur länsstyrelserna handlägger dessa
              frågor.
            </seg>
          </u>
          <note type="speaker" xml:id="i-2a028991508e5851-0">
            Anf. 78 HELENA BOUVENG (M):
          </note>
          <u who="helena_bouveng_5e8f71" xml:id="i-7c379c42fb47f428-0">
            <seg xml:id="i-3cd150455503eeae-0">
              Herr talman! För riksdagens ledamöter är det i dag dags att ta
              ställning till en ny delgivningslag, en lag som ska ersätta den
              gamla som har nästan 40 år på nacken. Det händer en hel del på
              40 år, inte minst inom tekniken.
            </seg>
            <seg xml:id="i-b0c4b410588977f6-0">
              Med den nya delgivningslagen är förhoppningen att färre domstolsförhandlingar
              blir inställda inställda förhandlingar som kostar en himla massa
              pengar men också innebär svårigheter, besvikelser och utdragna
              processer inte minst för brottsoffret. Enligt Riksrevisionen,
              likt Kerstin Haglö sade, ställs nästan var fjärde huvudförhandling
              i brottmål in. Det är naturligtvis inte acceptabelt.
            </seg>
            <seg xml:id="i-6463f9ff24ea29ad-0">
              Med den nya delgivningsreformen tar Alliansen ytterligare steg
              för att modernisera och effektivisera rättsväsendet. Reformen
              En modernare rättegång har tidigare sjösatts, vilken gör att berörda
              parter kan vittna via videolänk och att andra instans, det vill
              säga hovrätten, har tillgång till samma färska vittnesförhör som
              man haft i tingsrätten. Dessutom innebar reformen att det om inget
              nytt kommer upp inte krävs att vittnen och brottsoffer ska behöva
              inställa sig på nytt. Det är ett viktigt steg ur brottsofferperspektiv.
            </seg>
            <seg xml:id="i-c8e7097f1620ac49-0">
              Med den nya föreslagna delgivningslagen är förhoppningen att
              lagen ska vara mer tydlig och därför också mer lättillämpad. Den
              innehåller möjligheter till delgivning genom att använda elektronisk
              kommunikation. Kravet på originalhandlingar tas bort, och sist
              men inte minst läggs ett större ansvarstagande på parterna att
              själva bevaka handlingar som domstolar och andra myndigheter skickar
              i pågående mål och ärenden.
            </seg>
            <seg xml:id="i-3fbad40bf37c774c-0">
              Det ska inte vara möjligt för en part som blivit dömd i första
              instans att göra ett överklagande och sedan hålla sig oanträffbar
              för att undvika att domen vinner laga kraft. Den nya delgivningslagen
              gör det nu möjligt att redan när ärendet lämnas över till nästa
              instans meddela att en förenklad delgivning kommer att användas.
              Det är inte bara en stor effektiviseringsvinst för domstolarna
              utan också en ökad förutsägbarhet för berörda parter.
            </seg>
            <seg xml:id="i-3ba8e196c0d8d45f-0">
              Den nya lagen behandlar också stämningar i brottmål och föreslår
              bland annat att förenklad delgivning får ske efter ett personligt
              sammanträffande med polis, åklagare, tulltjänstemän eller tjänstemän
              vid Kustbevakningen. Förslaget utgår från utfallet från försöksverksamheten
              som kallades Snabbspåret och som bedrevs mellan 2004 och 2008,
              där förenklad delgivning fick ske om den berörda vid en polis-
              eller åklagarmyndighet hade fått information om att en sådan delgivning
              kunde ske i brottmål.
            </seg>
            <seg xml:id="i-fe4b43eb75d74835-0">
              Detta innebär exempelvis att en polisman redan vid sista förhör
              kunde informera om vilket ansvar den åtalade hade. Tidsfristen
              var snäv. Från det att anmälan om att ett brott begåtts fick det
              inte gå mer än fem veckor.
            </seg>
            <seg xml:id="i-766856a75d2836fe-0">
              I det föreliggande förslaget föreslås en frist på sex veckor
              från det att den tilltalade delgivits information om förenklad
              delgivning till dess att handlingen skickas. Det viktiga är ju
              trots allt hur lång tid det kan vara rimligt att den misstänkta
              bevakar åtalsfrågan, och regeringen har här landat på sex veckor.
              Det är en tidsfrist som gör att effektivitetsvinster i hela rättskedjan
              likt Snabbspåret visade på kan göras utan att det påverkar rättssäkerheten
              negativt.
            </seg>
            <seg xml:id="i-3eaba08924a8e2a4-0">
              Denna nya delgivningslag kanske inte har nått ut på löpsedlarna
              i landets dagstidningar, trots att det är en väldigt viktig lag.
              När jag pratar med personal i samtliga myndigheter, inte minst
              domstolspersonal, har man stora förhoppningar om att den nya lagen
              kommer att innebära stora effektivitetsvinster.
            </seg>
            <seg xml:id="i-ece4f52bfbb37c8d-0">
              Lagen kommer också att leda till att det personliga ansvaret
              ökar och möjligheten att undanhålla sig från rättsväsendet minskar.
              Det torde leda till att färre mål preskriberas och att antalet
              uppskjutna förhandlingar minskar betydligt.
            </seg>
            <seg xml:id="i-c518deeaa9d73dc9-0">
              Denna lag är ytterligare ett steg att sätta brottsoffret i centrum,
              där förhandlingar kan ske på utsatt tid och genomströmningstiderna
              minskas.
            </seg>
          </u>
          <note type="speaker" xml:id="i-3b9e9dd5bb61298b-0">
            Anf. 79 JOHAN PEHRSON (FP):
          </note>
          <u who="johan_pehrson_35cd8a" xml:id="i-b5dde8f417bfcd57-0">
            <seg xml:id="i-dc36a0fe36c8616d-0">
              Herr talman! Ingen ska kunna dömas ohörd. Syftet med delgivning
              är ju att domstolar eller myndigheter ska kunna få ett bevis på
              att en person har fått en viss handling inför ett avgörande så
              att han eller hon ska kunna försvara sig eller förklara hur saker
              och ting ligger till och varför man nu har handlat på ett visst
              sätt.
            </seg>
            <seg xml:id="i-e428a543a44e60c4-0">
              Det kan gälla stämningar. Det kan gälla ansökningar om betalningsförelägganden
              hos kronofogden. Det kan gälla kungörelser, testamenten och annat.
              Det kan ske genom post eller bud, och det kan ske genom en kungörelse
              i tidningen.
            </seg>
            <seg xml:id="i-05333226a00d28b9-0">
              Det här är en viktig princip. Det är viktigt att slå vakt om
              att människor inte kan dömas ohörda. Men hur mycket ska människor
              kunna hålla sig undan lagens arm och till vilken kostnad för alla
              dem som har för avsikt att sköta sig i samhället?
            </seg>
            <seg xml:id="i-d57d3df50f990640-0">
              Det är en klassisk målkonflikt där två principer står mot varandra,
              nämligen effektivitet och rättssäkerhet. Det gäller att flytta
              balanspunkten för att nå kvalitet. Man måste ha både effektivitet
              och rättssäkerhet för att nå en balans och därmed få kvalitet
              i rättsväsendet. Huvudtankarna i det här betänkandet om en ny
              delgivningslag är flera. En viktig orsak är att det ska bli svårare
              att fördröja rättegångar genom att hålla sig undan delgivning
              av domstolshandlingar. Den vanligaste orsaken till inställda rättegångar
              en av fyra rättegångar ställs in är att man inte har lyckats med
              delgivningen. Det kostar staten enorma belopp som kan användas
              bättre än att kalla till nya rättegångar.
            </seg>
            <seg xml:id="i-228d7f7717fc3e3c-0">
              Vi anpassar oss till den tekniska utvecklingen genom att myndigheter
              får möjlighet att delge handlingar med e-post eller fax så länge
              faxmaskinerna finns kvar. Parterna i en rättstvist i domstol ska
              bli skyldiga att lämna uppgift om moderna kontaktmöjligheter som
              mobiltelefon och e-post. Man lägger alltså över ett större ansvar
              på individerna. Kraven på företagen att bevaka sina handlingar
              i pågående mål eller ärenden skärps.
            </seg>
            <seg xml:id="i-9aa72e85882e9f16-0">
              När det gäller förenklad delgivning kommer det inte att vara
              något krav på mottagningskvitto. Det behöver alltså inte komma
              någon lapp om att man har tagit emot de handlingar som man kanske
              kan dömas på, om man alltså har gjort något fel. Det räcker att
              myndigheten skickar en kontrollhandling.
            </seg>
            <seg xml:id="i-b4b8753cb046266c-0">
              Det är rimligt att tro att effektiviteten kan öka när vi nu ger
              auktorisation åt olika delgivningsföretag så att fler privata
              uppdragstagare får delgivningsbefogenheter. Detta är dock ingen
              självklarhet. Delgivning är en uppgift som framför allt är till
              för att tillgodose rättssäkerheten. Från Folkpartiets sida tycker
              vi att inramningen i den nya delgivningslagen gör att vi kan använda
              oss av fler privata delgivningsmän för att få människor att ta
              emot och skriva på de handlingar som de ska få och ta del av.
            </seg>
            <seg xml:id="i-f2a997d5014cfca3-0">
              När Svenska Spel ringer för att meddela människor att de har
              vunnit miljoner på lotto brukar man ganska enkelt få tag på de
              människorna. Av någon anledning vill människor däremot inte ta
              emot och skriva under delgivningskvitton från elbolag som inte
              har fått betalt för sina elräkningar eller bilföretag som inte
              har fått in avbetalningar.
            </seg>
            <seg xml:id="i-8eca4e6aaa2532da-0">
              Folkpartiet kommer att följa utvecklingen mycket noga. Målet
              är ett effektivare rättsväsen där vi satsar resurser på att förstärka
              rättssäkerheten för dem som är utsatta.
            </seg>
          </u>
          <note xml:id="i-5a9f92fadba4cdd5-0">
            Jag yrkar bifall till förslaget i betänkandet.
          </note>
          <note type="speaker" xml:id="i-3cefd5de61599a0b-0">
            Anf. 80 JOHAN LINANDER (C):
          </note>
          <u who="johan_linander_6c27ef" xml:id="i-7355a1ee807b38a4-1">
            <seg xml:id="i-d874a74674ef0a9e-0">
              Herr talman! I dagens debatt handlar det alltså om hur delgivningslagen
              ska förändras, varför det behövs ett delgivningssystem och varför
              vi behöver en effektivare delgivning. Det tänker jag tala lite
              om.
            </seg>
            <seg xml:id="i-dcdda3cb4296e39e-0">
              En delgivning är ett sätt för samhället att försäkra sig om att
              en enskild individ har fått ett besked ett dokument på ett korrekt
              sätt. Det kan vara en kallelse till en domstolsförhandling. Den
              fråga vi behandlar är: Hur kan vi få fler sätt som är korrekta
              att delge en handling?
            </seg>
            <seg xml:id="i-546511cb2f7cbf25-0">
              Det normala förfarandet är enkelt. Man skickar handlingen eller
              lämnar den till den person som ska delges. Delgivningen kan också
              ske muntligt, till exempel via telefon. Som tidigare talare har
              varit inne på finns det personer som inte vill bli delgivna. Det
              är de som är problemet. När det gäller de som inte har något emot
              att ta emot delgivningen finns det inga problem. För deras skull
              behöver vi inte ändra lagstiftningen, utan för dem som försöker
              hålla sig undan.
            </seg>
            <seg xml:id="i-6d26994421f1cd2c-0">
              Det finns redan i dag andra sätt, nämligen så kallad stämningsmannadelgivning.
              Det är ett antal personer från olika myndigheter som är utsedda.
              De kan söka upp den som ska delges och överlämna handlingen. Om
              någon vägrar att ta emot handlingen kan man lämna den i bostaden.
              Det finns till och med ett system som kallas spikning. Det innebär
              att man kan spika upp handlingen på dörren, och då anses den vara
              delgiven. Man kan överlämna handlingen till en annan vuxen som
              bor i samma hushåll. Det finns också så kallad kungörelsedelgivning.
              Det innebär att handlingen hålls tillgänglig till exempel på en
              myndighet. Man kan ha ett offentligt anslag eller annonsera. Det
              kan man använda sig av när det är många personer som ska delges
              samma sak.
            </seg>
            <seg xml:id="i-463b4d7d8167be69-0">
              I den nya delgivningslagen moderniserar vi vad som är ett korrekt
              sätt att delge handlingar. Det tydligaste är att vi öppnar för
              modernare sätt att kommunicera genom elektronisk kommunikation.
              Det ska alltså fungera att delge via mejl. Vi öppnar också för
              privata auktoriserade delgivningsföretag som ska kunna sköta stämningsmannadelgivningen.
              Det har funnits en viss oro för det. När man genomför förändringar
              är det naturligt att man ifrågasätter hur det kommer att fungera.
              Vi kommer givetvis att följa detta noga och se att det blir en
              effektivisering och inte en försämring av rättssäkerheten. Om
              så blir fallet kommer vi naturligtvis att ta upp de här frågorna
              igen, men det tror jag inte att det blir.
            </seg>
            <seg xml:id="i-08d458527b205660-0">
              På det här sättet utökar vi vad som är en korrekt delgivning.
              Med den nya lagen lägger vi dessutom ett större ansvar på parterna
              i ett pågående mål att själva bevaka handlingarna. Varför gör
              vi det? Jo, för att komma åt dem som försöker hålla sig undan.
              Det kanske inte är så konstigt att man försöker hålla sig undan.
              Det som ska genomföras efter delgivningen och det som delgivningen
              innebär kan ju få väldigt negativa konsekvenser. Det kan till
              exempel vara en kallelse till en huvudförhandling där man blir
              dömd till böter eller fängelse.
            </seg>
            <seg xml:id="i-7313235f11e23b14-0">
              Som vi har hört tidigare ställs var fjärde huvudförhandling i
              brottmål in. Den vanligaste orsaken är delgivningsproblem. Det
              är det vi vill komma åt. Det är ineffektivt för rättsväsendet,
              och det är dyrt. Framför allt är det väldigt negativt för vittnen,
              målsägare och brottsoffer som skulle ha deltagit vid förhandlingen.
              De kanske helt i onödan har tagit ledigt från jobb eller skola
              för att komma till huvudförhandlingen, och sedan blir det en ny
              huvudförhandling då man får ta ledigt igen. Dessutom kanske man
              måste åka ett antal mil till domstolen.
            </seg>
            <seg xml:id="i-31b8b548ef5e3314-0">
              Det viktiga är att vi hittar rättssäkra system som samtidigt
              är effektiva så att det blir en effektiv delgivning. Därmed kan
              det bli färre inställda domstolsförhandlingar.
            </seg>
            <seg xml:id="i-6d4c3def03d0b7f7-0">
              De lagändringar som vi antar i dag är ett steg i rätt riktning.
              Därför yrkar jag bifall till förslaget i betänkandet.
            </seg>
          </u>
          <note type="speaker" xml:id="i-332ac5f395401f08-0">
            Anf. 81 LENA OLSSON (V):
          </note>
          <u who="lena_olsson_fc0610" xml:id="i-0c6dad221a33a9cb-0">
            <seg xml:id="i-979ab3aac9b7d9af-0">
              Herr talman! Vi behandlar alltså en ny delgivningslag. Det mesta
              är sagt från talarstolen.
            </seg>
            <seg xml:id="i-7ff0a228feebfaaa-0">
              Att en av fyra huvudförhandlingar ställs in är väldigt dyrt,
              både för skattebetalarna och för samhället i stort. Detta har
              också Riksrevisionen uppmärksammat i en skrivelse och i skarpa
              ordalag kritiserat. Den här lagen är ett led i att dämpa en del
              av kritiken. Vi får se hur långt vi kommer.
            </seg>
            <seg xml:id="i-400be347424ad5e9-0">
              Vänsterpartiet står också bakom denna nya lagstiftning. Jag ska
              poängtera att det är på samma sätt med denna lagstiftning som
              med annan lagstiftning att vi ska vara uppmärksamma på den och
              att den ska följas upp. Skulle den inte leda till den effektivitet
              som vi söker får vi ta upp detta igen.
            </seg>
          </u>
          <note type="speaker" xml:id="i-ca8e81e58af7549b-0">
            Anf. 82 CAROLINE SZYBER (KD):
          </note>
          <u xml:id="i-1af5053c45adb15c-3" who="unknown">
            <seg xml:id="i-df90b8a4fc835c5f-0">
              Herr talman! Detta var en kort, effektiv och bra debatt. Det
              är precis så som vi skulle önska att våra rättsprocesser ser ut
              rättssäkra men effektiva. Så är dock inte alltid fallet.
            </seg>
            <seg xml:id="i-fb8d401c18730e63-0">
              Förra veckan hade vi generaldirektören för svenska domstolar
              hos oss i utskottet. Hon sade då att ju snabbare delgivning kan
              ske, desto snabbare tenderar folk att komma när de blir kallade.
              Detta visar att den nya delgivningslagen är ett viktigt instrument
              för att korta handläggningstiderna i domstolarna.
            </seg>
            <seg xml:id="i-c6dab9e4425ed158-0">
              Det är alltför vanligt att personer agerar på ett sätt som försvårar
              delgivning och som förhalar det rättsliga förfarandet. Därför
              är det viktigt att lägga ett större ansvar på parterna, och det
              görs i den nya lagen.
            </seg>
            <seg xml:id="i-c6a7bb4b93ed3a50-0">
              När det gäller brottmål tål det att upprepa det som har sagts
              här tidigare i dag, nämligen att nästan en rättegång av fyra ställs
              in, ofta på grund av delgivningsproblem. Samhällskostnaderna för
              detta är naturligtvis ett problem. I en redan pressad situation
              för domstolarna innebär detta ett tydligt resursslöseri. En än
              större kostnad är det dock att förtroendet för rättsväsendet kan
              minska. Under en tid har problemen med uteblivna vittnen och gärningsmän
              i rätten vuxit sig till ett större problem. Utebliven eller felaktig
              delgivning kan dessutom leda till att åtals- eller fordringspreskription
              inträder. Detta kan leda till att en rättegång eller annan myndighetsprövning
              måste göras om.
            </seg>
            <seg xml:id="i-a7e1ed932756d7c3-0">
              Alliansen har sett problemet och kommer nu med åtgärder som ska
              minska problemen med inställda rättegångar. Därför inför vi nu
              en ny delgivningslag.
            </seg>
            <seg xml:id="i-2be38391dc636bf3-0">
              Ett nytt teknikneutralt delgivningssätt muntlig delgivning införs.
              Att teknikneutralitet införs i systemet är positivt. Detta innebär
              en tydlig modernisering. Teknikneutraliteten öppnar även för användande
              av elektronisk kommunikation.
            </seg>
            <seg xml:id="i-59f245ff31ea24d9-0">
              Vidare införs, som sagts tidigare här i dag, ett komplement till
              den offentliga delgivningsverksamheten. Vi tycker att det är bra
              att detta utvecklas men kommer självklart att följa utvecklingen
              så att rättssäkerhet och effektivitet står i centrum.
            </seg>
            <seg xml:id="i-83c452a4dfff40a1-0">
              Med dessa förändringar kommer delgivningarna att fungera bättre.
              På så sätt får vi en ökad effektivitet i rättskedjan, och vi undviker
              det resursslöseri som inställda rättegångar innebär.
            </seg>
          </u>
          <note xml:id="i-75c106b205ad9a85-0">
            Jag yrkar därför bifall till förslaget i betänkandet.
          </note>
          <note xml:id="i-31e0e4c3dabdc476-7">
            Överläggningen var härmed avslutad.
          </note>
          <note xml:id="i-8e51b4397cca1688-0">
            18 § Utnämning av ordinarie domare
          </note>
          <note xml:id="i-094810d01c7f501b-12">
            Föredrogs
          </note>
          <note type="speaker" xml:id="i-ccd856aaca571050-0">
            Anf. 83 KERSTIN HAGLÖ (S):
          </note>
          <u who="kerstin_haglo_c5ad26" xml:id="i-1cd25ad1e2ea2006-0" next="cont">
            <seg xml:id="i-495f7ca1e0d16c02-0">
              Herr talman! Inledningsvis ska jag säga att vi socialdemokrater
              står bakom utskottets betänkande och därmed också de två propositioner
              som behandlas när det gäller utnämning av ordinarie domare.
            </seg>
          </u>
          <note xml:id="i-bd7e9a17d795d59e-0">
            Det var redan den 1 juli 2004 som den dåvarande s-regeringen
            beslutade om direktiv till en parlamentariskt sammansatt kommitté.
            Den kommittén antog namnet Grundlagsutredningen. Utnämning av
            domare utgör en del av den nuvarande regeringens behandling av
            just Grundlagsutredningens betänkande. Den syftar bland annat
            till att markera betydelsen av domstolarnas och domarnas oberoende
            ställning.
          </note>
          <u who="kerstin_haglo_c5ad26" prev="cont" xml:id="i-947c6845a2579f16-0">
            <seg xml:id="i-98ac6cdc86263350-0">
              Vi välkomnar att det så kallade kallelseförfarandet avskaffas.
              Det har inneburit att regeringen själv har utnämnt de högsta domarna
              utan något föregående ansökningsförfarande, och utnämningarna
              har skett utan insyn från allmänheten.
            </seg>
            <seg xml:id="i-a9721d0af585bf6f-0">
              Att vi nu får en öppen rekrytering är bra. Alla domaranställningar
              ska annonseras ut. En ny fristående domarnämnd ska bereda alla
              ärenden om anställningar. Vi tycker också att det är ett bra förslag
              på sammansättning i domarnämnden som föreslås bestå av nio ledamöter.
              Fem ledamöter ska vara eller ha varit ordinarie domare. Två ledamöter
              ska vara jurister verksamma utanför domstolsväsendet, varav en
              ska vara advokat. Dessa kommer regeringen att förorda. Sedan ska
              riksdagen utse två representanter från allmänheten.
            </seg>
            <seg xml:id="i-6bb664d907b52dd6-0">
              Nämndens uppgift blir att bedöma de sökandes meriter och lämna
              ett motiverat förslag till regeringen om vem av dem som är bäst
              lämpad för anställningen.
            </seg>
            <seg xml:id="i-a7f18b2a1f8ffac4-0">
              Även om regeringen inte är bunden av nämndens kandidatförslag
              kan den inte utnämna någon annan utan att nämnden får tillfälle
              att yttra sig över honom eller henne.
            </seg>
            <seg xml:id="i-539fa90b23f11b4b-0">
              Herr talman! Avslutningsvis: Det är ett enigt utskott som ställer
              sig bakom såväl utgångspunkterna för reformen som den utformning
              som tillsättningsförfarandet nu föreslås få.
            </seg>
            <seg xml:id="i-b0f1352788d6dabc-0">
              Vi socialdemokrater är övertygade om att ett öppet ansökningsförfarande
              skapar just öppenhet, insyn och goda förutsättningar för såväl
              en bra rekrytering som att domstolarnas och domarnas oberoende
              ställning inte ska kunna ifrågasättas.
            </seg>
          </u>
          <note type="speaker" xml:id="i-43b00df63577f60d-0">
            Anf. 84 JOHAN PEHRSON (FP):
          </note>
          <u who="johan_pehrson_35cd8a" xml:id="i-97365570347d8b8a-0" next="cont">
            <seg xml:id="i-81be625ad25aef38-0">
              Herr talman! Jag Kalle Karlsson lovar och försäkrar på heder
              och samvete, att jag vill och skall efter mitt bästa förstånd
              och samvete i alla domar rätt göra, ej mindre den fattige än den
              rike, och döma efter Sveriges lag och laga stadgar; aldrig lag
              vränga eller orätt främja för släktskap, svågerskap, vänskap,
              avund, illvilja eller räddhåga, ej heller för mutor och gåvor
              eller annan orsak, under vad sken det vara må; ej den saker göra,
              som saklös är, eller den saklös, som saker är. Jag skall varken
              förr, än domen avsäges, eller sedan uppenbara dem, som till rätta
              gå, eller andra de rådslag rätten inom stängda dörrar håller.
              Detta allt vill och skall jag som en ärlig och uppriktig domare
              troget hålla.
            </seg>
            <seg xml:id="i-bb2db59ed02fd92f-0">
              Detta var ett exempel på den domared som tillämpas för Sveriges
              domare och nämndemän för att de har fått det viktiga uppdraget
              att vara domare och kunna döma människor, i värsta fall till livstids
              fängelse i Sverige, eller att avgöra svåra tvistemål mellan enskilda
              individer i civilrättsliga mål.
            </seg>
            <seg xml:id="i-2691c53c865df1ca-0">
              Fristående domstolar och oberoende domare är grundstenen i alla
              rättsstater, så också den svenska. Det kräver dock att domaruppdraget
              i sig är attraktivt för att de bästa begåvningarna inom juridiken
              verkligen ska söka sig till domstolarna för att därmed se till
              att man får bra avgjorda mål. Högst upp i instanserna men också
              ute i tingsrätter och i förvaltningsdomstolar är detta centralt.
              I domstolen uppträder åklagare och försvarsadvokater, och om de
              är mer slipade än domarna blir det problem eftersom det är domarna
              som ska veta hur rätten ser ut. Det är centralt.
            </seg>
            <seg xml:id="i-5abc45a1e048ef20-0">
              Man ska ärligt säga att domstolarna i dag har vissa problem att
              rekrytera nya domare när de gamla går i pension. Det är för få
              sökande med inte alltför sällan för tunna meritvärden som möter
              lagmän och administrativa direktörer i våra domstolar. Lagmän
              och administrativa direktörer understryker inte sällan när man
              talar med dem att det tar alldeles för lång tid att hitta ersättare
              till de domare som slutar.
            </seg>
            <seg xml:id="i-c060fa0c34f5f76b-0">
              Vi vet att under de kommande fem åren kommer, som det ser ut,
              245 av drygt 1 000 domare att gå i pension om man räknar med att
              de slutar när de är 65 år.
            </seg>
            <seg xml:id="i-b6d26bc4cfe1f631-0">
              Läget är alltså allvarligt. Domstolsverket genomför en särskild
              utredning för alla dessa myndigheter eftersom domstolarna är egna
              myndigheter för att se hur man ska lösa rekryteringsproblemet.
              Vi kommer säkert att få återkomma till detta i denna kammare i
              sinom tid.
            </seg>
            <seg xml:id="i-dccb080d8be7c357-0">
              Herr talman! I och med detta betänkande tar vi ytterligare steg
              för att öppna upp domaryrket, förutom att vi ser till att det
              blir än mer autonomt och att inte heller de högsta domarna tillsätts
              genom mer mystiska processer som det så kallade kallelseförfarandet
              har utgjort.
            </seg>
            <seg xml:id="i-cac92f2a24d92745-0">
              Regeringens utgångspunkt är att det framtida utnämningsförfarandet
              är sådant att vi verkligen stärker domarnas oberoende ställning
              så att den inte kan ifrågasättas. Utnämningsförfarandet kommer
              nu att vila på en rekrytering som präglas av bredd och hög kvalitet,
              hoppas vi, och på att det förändringsarbete tas till vara som
              har genomförts men som också pågår, som jag sagt, inom Domstolsverket.
            </seg>
            <seg xml:id="i-970e976896376a03-0">
              Huvudtanken är att alla som är intresserade av domarjobb ska
              kunna söka dessa då som ordinarie domare. Det så kallade kallelseförfarandet
              för de högsta domaranställningarna avskaffas, som jag också sagt.
              Vi menar att detta i stället ska beredas i en statlig fristående
              nämnd. Redan i dag finns det en domarnämnd för de lägre befattningarna
              i underrätter och så, men här är det alltså fråga om en statlig
              nämnd.
            </seg>
            <seg xml:id="i-9eb8b45c4bbce07b-0">
              Som tidigare nämnts av Kerstin Haglö är detta en del av dagens
              tidigare debatt här i kammaren om de grundlagsförändringar som
              vi i dag kommer att fatta beslut om. Här råder en bred enighet,
              vill jag säga. Det handlar alltså om att öka domstolarnas självständighet
              och om att öka legitimiteten, inte minst i högsta domstolsinstans.
            </seg>
            <seg xml:id="i-9eb201f01b2ec2a7-0">
              Domarnämnden kommer att bestå av nio ledamöter. Två av dessa
              ska representera allmänheten. De utses av riksdagen. Formellt
              förordnar regeringen övriga ledamöter detta för att vaska fram
              bästa förslag till domare i de högsta instanserna, till dem som
              sätter praxis. Här stiftar vi lagar, men vi kan inte exakt reglera
              allting. Vi har våra förarbeten och stiftar, som sagt, lagar.
              Sedan är det upp till domstolarna att döma. Det är en väldigt
              viktig princip i rättsstaten, inte minst i rättsstaten Sverige.
              Vilka domare som tolkar detta spelar roll här. Vi hoppas på att
              få en tydlig öppenhet kring detta.
            </seg>
            <seg xml:id="i-09fc006e89c69c8b-0">
              Sanningen är ju att det till och från funnits kritik mot att
              vi haft en rekrytering innebärande att en och samma person först
              kan sitta på departementet och skriva en lag för att sedan undervisa
              om lagstiftningen, om hur det ska se ut, och slutligen som justitieråd
              döma utifrån samma lagstiftning. Denna hopblandning gör att om
              man inte tydligt kunnat se de banden här har det kunnat framföras
              kritik.
            </seg>
            <seg xml:id="i-102328991628de0a-0">
              Från hela Alliansens sida yrkar vi självfallet bifall till utskottets
              förslag. Vi tycker att det är ett väl genomarbetat förslag och
              är väldigt glada över att det i Sveriges riksdag råder en så bred
              enighet om detta. Nu ökar vi ytterligare legitimiteten och styrkan
              i våra självständiga domstolar i rättsstaten Sverige.
            </seg>
          </u>
          <note xml:id="i-31e0e4c3dabdc476-8">
            Överläggningen var härmed avslutad.
          </note>
          <note xml:id="i-dad74574950ca140-0">
            19 § En digital agenda för Europa
          </note>
          <note xml:id="i-094810d01c7f501b-13">
            Föredrogs
          </note>
          <note xml:id="i-344de5c6b8b53f62-4">
            Andre vice talmannen konstaterade att ingen talare var anmäld.
          </note>
          <note xml:id="i-7a3e5b0408fa9c7b-0">
            20 § Vägsäkerhetslag
          </note>
          <note xml:id="i-094810d01c7f501b-14">
            Föredrogs
          </note>
          <note xml:id="i-344de5c6b8b53f62-5">
            Andre vice talmannen konstaterade att ingen talare var anmäld.
          </note>
          <note xml:id="i-96ea42b2b3c300a3-0">
            21 § Genomförande av tredje sjösäkerhetspaketet del 1
          </note>
          <note xml:id="i-094810d01c7f501b-15">
            Föredrogs
          </note>
          <note xml:id="i-344de5c6b8b53f62-6">
            Andre vice talmannen konstaterade att ingen talare var anmäld.
          </note>
          <note xml:id="i-2ff1c397a5578007-0">
            Ajournering
          </note>
          <note xml:id="i-87b4491ce74b9f23-0">
            Kammaren beslutade kl. 13.43 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="johan_pehrson_35cd8a" prev="cont" xml:id="i-7e12a6d93d9839a9-0">
            <seg xml:id="i-a2fc9b6ac450d54c-0">
              Återupptagna förhandlingar
            </seg>
            <seg xml:id="i-5fe0584e669a5af4-0">
              minst tre fjärdedelar
            </seg>
            <seg xml:id="i-724e7118606882d3-0">
              mer än hälften
            </seg>
          </u>
          <note xml:id="i-8ef380eb5ff03ac0-0">
            Förhandlingarna återupptogs kl. 16.00.
          </note>
          <note xml:id="i-27263b36d46c1bb0-0">
            22 § Beslut om ärenden som slutdebatterats vid dagens sammanträde
          </note>
          <note xml:id="i-54f7555230dfd4fa-0">
            Punkt 1
          </note>
          <note xml:id="i-8669927ab15c0e50-0">
            Punkt 2
          </note>
          <note xml:id="i-54f7555230dfd4fa-1">
            Punkt 1
          </note>
          <note xml:id="i-8669927ab15c0e50-1">
            Punkt 2
          </note>
          <note xml:id="i-3fc3d23bed4e366d-0">
            Punkt 3
          </note>
          <note xml:id="i-47d59be2f33daeb9-0">
            Punkt 4
          </note>
          <note xml:id="i-54f7555230dfd4fa-2">
            Punkt 1
          </note>
          <note xml:id="i-8669927ab15c0e50-2">
            Punkt 2
          </note>
          <note xml:id="i-0ea538cfebddf798-0">
            23 § Anmälan om interpellationer
          </note>
          <note xml:id="i-a6b5f40c8e7ca378-0">
            Anmäldes att följande interpellationer framställts
          </note>
          <note xml:id="i-3d613ac24a9ae05e-0">
            den 23 november
          </note>
          <note xml:id="i-ea3eadd796c5b2f2-0">
            Jens Holm
          </note>
          <note xml:id="i-5f799dc9650e5b44-0">
            den 24 november
          </note>
          <note xml:id="i-0faef8118e5be4e0-0">
            Ulla Andersson
          </note>
          <note xml:id="i-bc75a6bb7ba308c1-0">
            Torbjörn Björlund
          </note>
          <note xml:id="i-eedf7a49fa6df3a9-0">
            Carina Adolfsson Elgestam
          </note>
          <note xml:id="i-731c3187991facc0-0">
            Eva-Lena Jansson
          </note>
          <note xml:id="i-eedf7a49fa6df3a9-1">
            Carina Adolfsson Elgestam
          </note>
          <note xml:id="i-eedf7a49fa6df3a9-2">
            Carina Adolfsson Elgestam
          </note>
          <note xml:id="i-dee1f9a8a918ca08-0">
            Monica Green
          </note>
          <note xml:id="i-dee1f9a8a918ca08-1">
            Monica Green
          </note>
          <note xml:id="i-dee1f9a8a918ca08-2">
            Monica Green
          </note>
          <note xml:id="i-dee1f9a8a918ca08-3">
            Monica Green
          </note>
          <note xml:id="i-6dde704740065098-0">
            Interpellationerna redovisas i bilaga som fogats till riksdagens
            snabbprotokoll tisdagen den 30 november.
          </note>
          <note xml:id="i-a70702b64913c911-0">
            24 § Anmälan om skriftliga svar på frågor
          </note>
          <note xml:id="i-2b40dd6cf94993d7-0">
            Anmäldes att skriftliga svar på följande frågor inkommit
          </note>
          <note xml:id="i-3d613ac24a9ae05e-1">
            den 23 november
          </note>
          <note xml:id="i-ddfcca6d1baa2728-0">
            Helene Petersson
          </note>
          <note xml:id="i-5f799dc9650e5b44-1">
            den 24 november
          </note>
          <note xml:id="i-0a2e7dd23407f274-0">
            Isak From
          </note>
          <note xml:id="i-4254399df9f1938c-0">
            Christina Oskarsson
          </note>
          <note xml:id="i-1e6f2b2f4e7c674b-0">
            Marie Nordén
          </note>
          <note xml:id="i-1e6f2b2f4e7c674b-1">
            Marie Nordén
          </note>
          <note xml:id="i-170c0e178ce1648f-0">
            Gunnar Sandberg
          </note>
          <note xml:id="i-170c0e178ce1648f-1">
            Gunnar Sandberg
          </note>
          <note xml:id="i-9fd0bfee2694a2c4-0">
            Carina Hägg
          </note>
          <note xml:id="i-170c0e178ce1648f-2">
            Gunnar Sandberg
          </note>
          <note xml:id="i-b6a0daef7490e490-0">
            Kerstin Engle
          </note>
          <note xml:id="i-29f274b72cf19d42-0">
            Peter Jeppsson
          </note>
          <note xml:id="i-f173c1fde55fc0fb-0">
            Eva Sonidsson
          </note>
          <note xml:id="i-db8e28f205037c40-0">
            Amineh Kakabaveh
          </note>
          <note xml:id="i-ef10b6a72f5f9bb4-0">
            Maria Lundqvist-Brömster
          </note>
          <note xml:id="i-254003514f7903bb-0">
            Kent Persson
          </note>
          <note xml:id="i-ea3eadd796c5b2f2-1">
            Jens Holm
          </note>
          <note xml:id="i-9ccdd0aded551469-0">
            Mikael Oscarsson
          </note>
          <note xml:id="i-9f0b9ed7456a3906-0">
            Svaren redovisas i bilaga som fogats till riksdagens snabbprotokoll
            tisdagen den 30 november.
          </note>
          <note xml:id="i-0a3e1894772a4625-0">
            25 § Kammaren åtskildes kl. 16.10.
          </note>
          <note xml:id="i-0340741e83cfea02-0">
            Förhandlingarna leddes
          </note>
          <note xml:id="i-963b481c936f683d-0">
            Eva-Lena Ekman
          </note>
        </div>
      </body>
    </text>
  </TEI>
</teiCorpus>
