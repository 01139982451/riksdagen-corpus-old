<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--47</head>
          <docDate when="2008-12-11">2008-12-11</docDate>
        </div>
      </front>
      <body>
        <div>
          <note xml:id="i-7a379b3c1cb67f8d-0">
            ﻿
          </note>
          <note xml:id="i-210a61580e295110-0">
            Riksdagens protokoll
          </note>
          <note xml:id="i-4874b83112959138-0">
            2008/09:47
          </note>
          <note xml:id="i-131e869cb03a328d-0" type="date">
            Torsdagen den 11 december
          </note>
          <note xml:id="i-11561f9295836072-0">
            Kl. 10:00 - 20:18
          </note>
          <note xml:id="i-f36aeb320d76c3f6-0">
            1 § Justering av protokoll
          </note>
          <note xml:id="i-7eaac61b261ce824-0">
            Justerades protokollet för den 5 december.
          </note>
          <note xml:id="i-bfe652e02b93659c-0">
            2 § Meddelande om ändring i kammarens sammanträdesplan
          </note>
          <note xml:id="i-1b1c64a0c5dc4c22-0">
            Talmannen meddelade att tisdagen den 16 december skulle interpellationssvar
            tidigareläggas till kl. 10.00 .
          </note>
          <note xml:id="i-18ee26e69d621e40-0">
            Informationen från regeringen kl. 13.30 skulle kvarstå.
          </note>
          <note xml:id="i-2928f9fac93069c5-0">
            3 § Anmälan om fördröjda svar på interpellationer
          </note>
          <note xml:id="i-465c317b91ea8c19-0">
            Till riksdagen hade inkommit följande skrivelser:
          </note>
          <note xml:id="i-ec425bcfecfd01f0-0">
            Interpellation 2008/09:164
          </note>
          <note xml:id="i-5885777158a609e9-0">
            Interpellation 2008/09:164 Den principiella synen gällande utvisningar
            till Kongo-Kinshasa
          </note>
          <note xml:id="i-3addf9455838ce58-0">
            Interpellationen kommer att besvaras tisdagen den 20 januari
            2009.
          </note>
          <note xml:id="i-9a38e617bbd487a5-0">
            Skälen till dröjsmålet är sedan tidigare inplanerade åtaganden
            samt tidsbrist i kammaren.
          </note>
          <note xml:id="i-c7a2750eeedf9e1d-0">
            Tobias Billström
          </note>
          <note xml:id="i-e22c38d35b915526-0">
            Interpellation 2008/09:166
          </note>
          <note xml:id="i-2a24903bfcf3379e-0">
            Interpellation 2008/09:166 Långtidssjukdom på grund av undermåligt
            byggd miljö
          </note>
          <note xml:id="i-6564017aeda5ddbc-0">
            Interpellationen kommer att besvaras tisdagen den 16 december
            2008.
          </note>
          <note xml:id="i-87c8535e7813ee27-0">
            Skälet till dröjsmålet är sedan tidigare inbokade engagemang.
          </note>
          <note xml:id="i-beb41edf37ed1e4e-0">
            Marianne Jenryd
          </note>
          <note xml:id="i-b7844d4c82af104d-0">
            Interpellation 2008/09:180
          </note>
          <note xml:id="i-3b27480407d0eb90-0">
            Interpellation 2008/09:180 Hemresor för deltagare i åtgärder
            inom aktivitetsstöd
          </note>
          <note xml:id="i-498fd06c9896f394-0">
            Interpellationen kommer att besvaras fredagen den 16 januari
            2009.
          </note>
          <note xml:id="i-fd5badedcea46524-0">
            Skälet till dröjsmålet är redan inbokade engagemang.
          </note>
          <note xml:id="i-679360722a853a27-0">
            Karin Renman
          </note>
          <note xml:id="i-6f2e6d83dc1d1bd0-0">
            Interpellation 2008/09:182
          </note>
          <note xml:id="i-7aa337927c8187bd-0">
            Interpellation 2008/09:182 Varsel i Norrbotten
          </note>
          <note xml:id="i-498fd06c9896f394-1">
            Interpellationen kommer att besvaras fredagen den 16 januari
            2009.
          </note>
          <note xml:id="i-fd5badedcea46524-1">
            Skälet till dröjsmålet är redan inbokade engagemang.
          </note>
          <note xml:id="i-679360722a853a27-1">
            Karin Renman
          </note>
          <note xml:id="i-7a2429f7fe1d22a4-0">
            4 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-8daf51082c586cbf-0">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note xml:id="i-66de3ea3e2b84d1b-0">
            KOM(2008)616
          </note>
          <note xml:id="i-df6080ee16cb157b-0">
            KOM(2008)636
          </note>
          <note xml:id="i-52fea0f4abcf95b6-0">
            15041/08
          </note>
          <note xml:id="i-d62fec2908ab29d1-0">
            5 § Hänvisning av ärende till utskott
          </note>
          <note xml:id="i-66eae106c9826e01-0">
            Föredrogs och hänvisades
          </note>
          <note xml:id="i-342f8fc0883d5b9d-0">
            6 § Förnyad bordläggning
          </note>
          <note xml:id="i-df5d058f386d8686-0">
            Föredrogs och bordlades åter
          </note>
          <note xml:id="i-42d1d62e130969f9-0">
            7 § Integration och jämställdhet
          </note>
          <note xml:id="i-a2c450ed2f08dec6-0">
            Föredrogs
          </note>
          <note type="speaker" xml:id="i-eb979e0be69870e7-0">
            Anf. 1 LUCIANO ASTUDILLO (s):
          </note>
          <u who="luciano_astudillo_861f97" xml:id="i-c67dcedd6ee3ad86-0">
            <seg xml:id="i-d89343a28ab7ebca-0">
              Herr talman! Jobbkrisen är här. Sysselsättningen sjunker och
              arbetslösheten stiger. Under oktober och november varslades så
              mycket som 40 000 människor. Men många fler kommer att mista jobbet.
            </seg>
            <seg xml:id="i-9ec061fc14624d05-0">
              Det blir ett par riktiga skitår, sade en uppgiven arbetsmarknadsminister
              i veckan en minister som på alla sätt nu försöker distansera sig
              från sitt ansvar.
            </seg>
            <seg xml:id="i-38385fcca5897449-0">
              Visst kom finanskrisen som en överraskning för de flesta. Den
              kan man inte lasta den moderatledda regeringen för. Men den moderatledda
              regeringens orättvisa jobbpolitik, vars kärna var en otrygghetschock
              att försämra allas trygghet, för att på så sätt jaga in sjuka
              och arbetslösa i låglöneträsket fungerade inte. Den politiken
              har ni på högerkanten ansvaret för. Ni har också ansvaret för
              att ni därmed har lagt grunden för ett Sverige där klyftorna nu
              i rask takt kommer att öka och för ett Sverige som står svagt
              rustat att möta sämre tider. Det kommer att bli uppenbart för
              de allra flesta framöver.
            </seg>
            <seg xml:id="i-334b1db0d65caa57-0">
              Därutöver har alla kunnat bevittna den moderatledda regeringens
              makalösa passivitet att möta effekterna av jobbkrisen som förstärkts
              av finanskrisen. In i det sista höll man emot, och till slut kröp
              man till korset. Men de samlade reaktionerna har varit: för lite
              och för sent.
            </seg>
            <seg xml:id="i-08db0331fce3b9a7-0">
              Herr talman! Om den moderata jobbpolitiken i största allmänhet
              har varit misslyckad kan man inte tala om något annat än ett veritabelt
              jobbfiasko på integrationsområdet. Även om flera av de insatser
              som det redogörs för i skrivelsen Egenmakt mot utanförskap , som
              vi i dag behandlar tillsammans med budgetpropositionens utgiftsområde
              13 Integration och jämställdhet och de motioner som hör till,
              är vällovliga kan vi redan i dag konstatera att regeringen också
              på det här området har misslyckats med sitt övergripande mål:
              att minska utanförskapet.
            </seg>
            <seg xml:id="i-86ecb01216c5a80c-0">
              I dag dröjer det i genomsnitt sju år tills en man som kommit
              till Sverige är självförsörjande. För en kvinna dröjer det ännu
              längre. Skillnaden mellan inrikes och utrikes föddas förvärvsfrekvens
              är så mycket som 12 procent. Dessutom har arbetslösheten bland
              utrikes födda ökat så mycket som 16 procent det senaste året.
              Och ökningen har skett snabbare för den gruppen än för inrikes
              födda.
            </seg>
            <seg xml:id="i-22640bf00df77192-0">
              Vi är medvetna om att den socialdemokratiska integrationspolitiken
              inte var lyckad. Därför fortsätter vi socialdemokrater självkritiskt
              i våra rådslag att förnya och förstärka vår politik också på det
              här området. Därutöver kommer den rödgröna framtidsalliansen att
              tillsätta en särskild grupp som ska formulera en politik som ger
              svar på hur vi möter storstadens utmaningar.
            </seg>
            <seg xml:id="i-eec7f0f6979a2c51-0">
              Men samtidigt är det viktigt att slå fast: Den moderatledda regeringen
              har nu ansvaret. Er politik har gjort situationen mycket sämre.
            </seg>
            <seg xml:id="i-0251bb1fbb66c7f6-0">
              I dag ser vi ett Sverige där utanförskapet och klyftorna ökar.
              I dag ser vi ett Sverige där sammanhållningen eroderar. Sverige
              förtjänar bättre. En svensk regering borde kunna bättre.
            </seg>
            <seg xml:id="i-b76eac1dc1e2c7b3-0">
              Sedan mitten av förra mandatperioden har vi socialdemokrater
              efterlyst en bättre ordning i flyktingmottagningen. Vi har velat
              se långsiktigt hållbara mottagningsstrukturer och till och med
              varit beredda till en uppgörelse över blockgränsen. Men i sin
              iver att vinna makten höll den borgerliga oppositionen den dörren
              helt stängd. Nu ser vi just att denna arroganta och oansvariga
              hållning kommer att slå tillbaka med full kraft mot den borgerliga
              regeringen.
            </seg>
            <seg xml:id="i-72b90498b61bc07f-0">
              Det vet Moderaterna. Därför hände något mycket anmärkningsvärt
              precis inför det framtidskonvent som Moderaterna anordnade. Då
              skickades nämligen två moderata riksdagsledamöter ut för att kritisera
              sin egen regerings passiva politik. Det är en kritik som vi välkomnar.
              För lite har gjorts, och det som har gjorts har haft väldigt lite
              effekter. Det mesta har handlat om nya utredningar, små omorganiseringar
              och insatser som inte fungerar. Ta bara instegsjobben, borgerlighetens
              flaggskepp för att klara integrationen på arbetsmarknaden, som
              fortfarande omfattar mindre än 2 000 nyanlända i hela vårt avlånga
              land.
            </seg>
            <seg xml:id="i-f7ecb6a5b954f0df-0">
              Herr talman! Parallellt med vårt förnyelsearbete pågår också
              ett aktivt och kritiskt oppositionsarbete. Några viktiga utgångspunkter
              och ståndpunkter som vi har flaggat för är följande.
            </seg>
            <seg xml:id="i-69182e97a8b2d37e-0">
              För det första: Vi välkomnar att kommunerna ges ett förstärkt
              anslag för extraordinära kostnader under kommande år, men det
              är för lite. Vi vill ha en bättre samordnad och långsiktigt hållbar
              flyktingmottagning. Vi vill att fler kommuner ska ta ansvaret
              för flyktingmottagningen, att de kommuner som tagit ett större
              ansvar ska få extra stor hjälp och att introduktionsersättningen
              som går till kommunerna ska göras om för att bättre spegla de
              behov som kommunerna har.
            </seg>
            <seg xml:id="i-2e484756ae2256e4-0">
              För det andra: Vi välkomnar den försöksverksamhet som ni döpt
              till etableringssamtal som går ut på att tidigarelägga den första
              kontakten med Arbetsförmedlingen för nyanlända. Men vi vill se
              ett starkare jobbfokus i hela introduktionen. Jobb och arbetsgemenskap
              är den viktigaste nyckeln in i Sverige. Alla steg i välkomnandet
              av en nyanländ människa ska just därför fokusera på jobb. Det
              handlar om att korta Migrationsverkets handläggningstider. Det
              handlar om vilket fokus man har vid kommunplacering. Det handlar
              också om fokus på arbete och praktik som det ges möjlighet till
              därefter.
            </seg>
            <seg xml:id="i-21bfa159300660e4-0">
              För det tredje: Vi välkomnar de ökade resurserna för kompletterande
              utbildning och validering inom hälso- och sjukvårdsutbildningar.
              Sverige ska bli bättre på att ta till vara de utbildningar och
              yrkeserfarenheter som människor har med sig till vårt land. Det
              är väl känt att så inte är fallet. Det är ett enormt slöseri.
            </seg>
            <seg xml:id="i-463a68cb3c2a3ef8-0">
              Vi vill utveckla ett nytt och snabbt spår in i högskolan för
              dem som har högskolebakgrund. Vi vill också se till att det finns
              en nationell strategi för validering som tar till vara utländska
              examina och yrkeskunskaper.
            </seg>
            <seg xml:id="i-7739e20cfdad0f3b-0">
              För det fjärde: Vi välkomnar Lärarlyftet för sfi-lärarna. Vi
              tror på utbildning som en väg att förverkliga drömmen om att komma
              in i arbetslivet. Men vi vill investera mer i människors vilja
              till arbete. Även om nyanlända har olika förutsättningar att klara
              svenska språket ska målet vara tydligt: arbete och självförsörjning.
              Det ställer krav på individuell, flexibel och yrkesinriktad svenskundervisning.
            </seg>
            <seg xml:id="i-fa8f7b5842f8f559-0">
              För det femte: Vi välkomnar införandet av diskrimineringsersättning.
              Det ska kosta att kränka likabehandlingsprincipen och att kränka
              människovärdet. Men det räcker inte heller. Vi vill se världens
              bästa arbetsgivare i Sverige. I ett anständigt samhälle behandlas
              alla lika. Vi vill genomföra fler aktiva insatser för att bekämpa
              denna orättvisa. Vi ger därför större anslag till Diskrimineringsombudsmannen.
              Vi vill också att offentliga tjänster ska kunna tillsättas genom
              ett avidentifierat ansökningsförfarande.
            </seg>
            <seg xml:id="i-2cba7f348ac78bbe-0">
              Herr talman! Vi älskar Sverige. Sverige är ett rikt och jämlikt
              land där var och en tar sin del av ansvaret för sin egen och vår
              gemensamma framgång. I Sverige är arbetslinjens rättigheter och
              skyldigheter viktiga för alla. I Sverige delar vi på risker och
              bejakar utveckling. Och vi är lika inför lagen. Dessa värderingar
              är grunden för det socialdemokratiska kontraktet med svenska folket.
            </seg>
            <seg xml:id="i-98f8c54f44c0f7a2-0">
              Den moderatledda regeringen slöt ett enda avtal med väljarna
              2006: att minska utanförskapet. Men nu minskar jobben, och utanförskapet
              ökar.
            </seg>
            <seg xml:id="i-7c08fce088a25e5e-0">
              Vi ser hur näringspolitiken har försummats och hur arbetsmarknadsutbildningarna
              och arbetspraktiken har urholkats. Vi ser hur de som står längst
              bort från arbetsmarknaden har låsts in i så kallade garantier.
              Vi ser nu också en regering som själv erkänner att den har misslyckats
              och förutspår en arbetslöshet på så mycket som 10 procent. Denna
              orättvisa jobbpolitik kommer att drabba alla oavsett var man är
              född, även nyanlända, eftersom jobb som sagt är den viktigaste
              nyckeln in i det svenska samhället.
            </seg>
            <seg xml:id="i-ae397b19d8f202b9-0">
              Jag yrkar bifall till reservationerna 6 och 8, men vi socialdemokrater
              står givetvis bakom alla våra reservationer.
            </seg>
            <seg xml:id="i-7e35d386c061c239-0">
              Den moderatledda regeringen är på god väg att ensidigt bryta
              sin del av avtalet med svenska folket med alla som har varslats
              i industrin, i byggsektorn och i tjänstesektorn, med alla som
              fått sin otrygga anställning förkortad och inte förlängd, med
              alla ungdomar som inte fick chansen i denna historiska högkonjunktur,
              med alla långtidsarbetslösa som fortfarande står och väntar på
              sin tur och med alla som har kommit till Sverige från andra länder.
              Sverige förtjänar bättre. Svenska folket förtjänar en starkare
              arbetslinje och en helt annan regering.
            </seg>
          </u>
          <note type="speaker" xml:id="i-e0d32cf033abf47c-0">
            Anf. 2 KALLE LARSSON (v):
          </note>
          <u who="kalle_larsson_af99a5" xml:id="i-34965dd3abee0f8c-0">
            <seg xml:id="i-0a081f227f1278d6-0">
              Herr talman! Låt mig till att börja med i allt väsentligt instämma
              i det som nyss sades. Det är en oroväckande tid som vi går till
              mötes.
            </seg>
            <seg xml:id="i-3449099045b926eb-0">
              Jag minns en tavla hemma hos min farmor, som nu är saligen insomnad,
              där det stod: När krubban är tom bits hästarna. Det är ett gammalt
              ordspråk som säkert är känt för många.
            </seg>
            <seg xml:id="i-cbf3c774484d8032-0">
              Men vi riskerar nu att gå in i en tid då varsel, uppsägningar
              och kriser drabbar så många människor att en del av dem kommer
              att leta efter syndabockar. En del kommer att söka efter att det
              är någon annans fel än ens eget. Det är naturligt och mänskligt.
              Risken är stor att vi då liksom vid tidigare tillfällen av kris,
              varsel och massarbetslöshet kommer att få se blickar kastas mot
              invandrare, som att det är invandrarna som bär skulden för de
              problem som man själv drabbas av.
            </seg>
            <seg xml:id="i-2c6c858dc43d7c91-0">
              Det saknas inte saker att oroa sig för massuppsägningar, varsel,
              arbetslöshet, social oro och frustration som griper omkring sig
              i vårt samhälle. Detta drabbar många människor, vanliga människor,
              som kanske får gå från hus och hem och som får lämna en ganska
              trygg social situation, en situation som de trodde att de skulle
              kunna leva i resten av livet fram till en pension som de kanske
              kunde hoppas på skulle erbjuda någorlunda frihet och självständighet.
              I stället är det nu arbetslöshet. Man blir ställd utanför. Det
              ger inte bara ekonomiska problem för en själv och ens närmaste
              utan stora mänskliga problem.
            </seg>
            <seg xml:id="i-8341582bd51d1f81-0">
              Vad har regeringen då erbjudit? Bleka och syrefattiga är de paket
              som regeringen har presenterat. Många har sagt att det är otillräckligt.
              Det är en underdrift. Det är i det närmaste ingenting annat än
              höjd a-kassa. Det är i det närmaste ingenting annat än ytterligare
              sänkta skatter som minskar det gemensamma handlingsutrymmet och
              som gör att det blir mycket svårare än annars att göra de offensiva
              satsningar på konjunkturpolitik och stimulanspaket som hade varit
              nödvändiga nu. Det är vad den borgerliga regeringen har presenterat
              för svenska folket.
            </seg>
            <seg xml:id="i-1cacc6567b8a93ad-0">
              Men det är inte det enda. Det är tyvärr värre än så. Man har
              också börjat presentera en människosyn och en verklighetsbild
              där det blir alltmer uppenbart vilka som bär problemen.
            </seg>
            <seg xml:id="i-a5d00416e93c0240-0">
              Herr talman! Jag är ganska kär i mina egna ord, som kammarens
              ledamöter är väl förtrogna med. Men jag tänkte för en gångs skulle
              låna min röst i ett lite längre citat till en annan person, frilansjournalisten
              Petter Larsson. Han skriver följande i en artikel:
            </seg>
            <seg xml:id="i-fbbf0128d54b0e65-0">
              Europas högerpartier har gjort kalkylen att lite hederlig främlingsfientlighet
              är ett lågt pris för att vinna regeringsmakten. Nu har också de
              svenska moderaterna dragit den slutsatsen. Man kopierar i princip
              Sarkozys recept från Frankrike, där denne krossat Nationella Fronten
              genom att överta dess politik.
            </seg>
            <seg xml:id="i-46d1503325569629-0">
              I andra länder Danmark, Österrike, Italien har i stället högerradikala
              partier direkt tagits in i regeringen eller fått samarbeta med
              den. I Norge förbereder delar av den etablerade högern samverkan
              med Fremskrittspartiet.
            </seg>
            <seg xml:id="i-cc9c27bf7cd223a4-0">
              Det är svårt att inte tolka den samlade utvecklingen som ett
              tecken på att den breda antifascistiska allians av allt ifrån
              kommunister till konservativa, som erfarenheterna av nazismen
              skapade i Europa, nu är på väg att undergrävas.
            </seg>
            <seg xml:id="i-5a3f6fe84cd2fa57-0">
              Fascism låter drastiskt, och där är vi inte än. Den nya europeiska
              högern skulle aldrig ta ordet i sin mun. Men den bär otvetydigt
              på starkt auktoritära och repressiva drag, främlingsfientlighet,
              hets mot de svaga och, givetvis, mot den politiskt korrekta elit,
              som undertrycker folkets påstått naturliga fördomar.
            </seg>
            <seg xml:id="i-bfbea3aff233ad02-0">
              Det är en omsvängning av historiska mått vi bevittnar, men i
              så små steg att vi vänjer oss vid klimatförändringen.
            </seg>
            <seg xml:id="i-095991b839a284a9-0">
              Moderaternas omgörning till de nya moderaterna bygger i grunden
              på att ställa de skötsamma mot de kostsamma: vi som arbetar mot
              dem som inte arbetar. Men fram till nyligen har man undvikit att
              peka ut samhällets fiender som just de invandrade. Nu är också
              den gränsen passerad.
            </seg>
            <seg xml:id="i-576a32f79664938f-0">
              Jag fortsätter att citera ett avsnitt till.
            </seg>
            <seg xml:id="i-517e6be9365a55fa-0">
              Och den 27 augusti tog moderaterna ett avgörande steg. Då gick
              tre moderatpolitiker i en debattartikel i Dagens Nyheter djärvt
              till storms mot landets invandrare. Budskapet var solklart: De
              lever på bidrag och jobbar svart, erkänner inte barns, kvinnors
              och sexuella minoriteters rättigheter, utan prioriterar familj,
              klan, grupp och kultur. Men svenska politiker vågar inte ställa
              krav på dem, eftersom de då stämplas som främlingsfientliga.
            </seg>
            <seg xml:id="i-2e65fec4b391235a-0">
              Hade sverigedemokrater eller nationaldemokrater sagt något liknande
              vilket de gör hade de ignorerats som rasistiska tokskallar. Man
              kan ännu inte ha Hitler på väggen och vinna val i Europa.
            </seg>
            <seg xml:id="i-560e55c276368621-0">
              Men den etablerade högern kommer billigare undan, just för att
              den inte har några starka kopplingar till den gamla fascismen.
              Vi vill ju så gärna tro dem när de bedyrar att de är liberaler
              och antirasister. Inte skulle väl de?
            </seg>
            <seg xml:id="i-45735f45fd74e225-0">
              Under hösten har Moderaterna sedan följt upp detta utspel. Bland
              annat vill man hindra invandrare att bosätta sig där de vill,
              under hot om att mista socialbidrag och andra ersättningar, och
              så vill man att de ska skriva kontrakt med staten om att de begripit
              att man inte får slå kvinnor i Sverige och lite sådant.
            </seg>
            <seg xml:id="i-6f0e18523c45c9a2-0">
              Vi lever, som jag nämnt, i en farlig tid där uppfattningen är
              att det krävs särskilda åtgärder. Specifika och speciella krav
              som ställs på invandrare börjar sprida sig i den politiska debatten.
              Moderaterna är väl de som nu, kan man säga, tagit över ledningströjan
              i den diskussionen.
            </seg>
            <seg xml:id="i-1acaf43c984615db-0">
              Men det går, herr talman, att välja en annan väg. Det går att
              föra en politik som i stället ger alla rätten till arbete, som
              inte bara ser krisen i ekonomin som en kris för tillfället utan
              som en systemkris och som ger oss förtroendevalda ett politiskt
              ansvar att göra någonting för att komma till rätta med de systembrister
              som vi i dag ser resultatet av.
            </seg>
            <seg xml:id="i-3e215c75bbd564c6-0">
              Vi i Vänsterpartiet satsar på omfattande arbetsmarknadsutbildningar,
              på anställningar i offentlig sektor och på åtgärder inom företagsvärlden.
              Vi satsar på rätten till bostad och på bostadsbyggande. Inte minst
              nu när vi får höra att man bedömer att bostadsbyggandet drastiskt
              kommer att sjunka framöver är sådana insatser av avgörande betydelse
              både för att ge arbete och hålla i gång ekonomin och för att komma
              till rätta med trångboddhet och kunna föra en social bostadspolitik
              värd namnet.
            </seg>
            <seg xml:id="i-6bc47cde66316f85-0">
              Vi säger dessutom att det nu kanske är dags att ta inte bara
              politiskt ansvar för att rädda banker utan kanske också politiskt
              ansvar för att styra ekonomin på ett sådant sätt att vi i framtiden
              undviker den här typen av kriser.
            </seg>
            <seg xml:id="i-b08beb0e727319e4-0">
              Herr talman! I dag presenterar Boverket en rapport där man avslöjar
              vad några av oss, men alltför få, länge har vetat, nämligen att
              den som har ett eget boende klarar sig bättre när det gäller att
              skaffa arbete och bostad än den som bor på någon av Migrationsverkets
              anläggningar. Kammarens debatt under de senaste åren har ju fokuserat
              på hur illa det är med eget boende.
            </seg>
            <seg xml:id="i-e49164e5955cdf1d-0">
              Låt mig vara en av de första som säger att det är helt uppenbart
              att vi har en alldeles för stor trångboddhet. Vi har sociala problem
              och, som ett resultat av det, en social frustration i många stadsdelar
              och områden i landet.
            </seg>
            <seg xml:id="i-6f3751034605afb1-0">
              Men faktum kvarstår när vi nu ser resultatet av denna undersökning:
              De människor som bor i anläggningsboenden, som en del av alliansens
              partier vill förvisa dem till utan att de har något val, klarar
              sig sämre än de som trots allt har möjlighet till eget boende.
            </seg>
            <seg xml:id="i-0cf6c3e44210a57a-0">
              Därför vill vi vända på det och i stället ställa krav på att
              samtliga kommuner i landet ska ha en skyldighet att dels ta emot,
              dels erbjuda en introduktionsverksamhet av bra kvalitet för alla.
              Det är dags att nu ta det steget.
            </seg>
            <seg xml:id="i-cb0a891fd09ac4c4-0">
              I stället för att peka ut den enskilde som ensam ansvarig för
              sin sociala situation kräver vi att man tar ett politiskt ansvar
              och ger kommunerna i uppdrag att se till att ordna introduktionsverksamhet
              för alla. Skyll inte på att ni inte har några lägenheter, utan
              bygg i stället lägenheter! Skyll inte på att ni inte har några
              arbetstillfällen, utan skapa arbetstillfällen! Skyll inte på att
              skolan inte har plats för barn, utan skapa en plats för barn och
              ge dem rätt till utbildning av god kvalitet!
            </seg>
            <seg xml:id="i-608bcd3b269a26ab-0">
              Det här är en annan väg än den vi nu har slagit in på. Därför
              vill jag säga att jag i det här sammanhanget står bakom samtliga
              våra reservationer i betänkandet. Men jag yrkar bifall bara till
              reservation 7 under punkt 5.
            </seg>
            <seg xml:id="i-60f4692a8624b423-0">
              Herr talman! Vi företräder också detta är väl känt i den allmänna
              debatten och i denna kammare detta med regularisering, amnesti
              för personer som varaktigt befunnit sig här även utan tillstånd.
            </seg>
            <seg xml:id="i-76eadaf38ec2d11c-0">
              Vi är många som samlades i protest mot hur Utlänningsnämnden
              för en femtio år sedan behandlade många människoöden. Fortfarande
              är bokslutet för den tiden inte avgjort. Därför kräver vi att
              alla som i ett år befunnit sig i Sverige och som kan bevisa det
              och som inte är skyldiga till grov brottslighet ska få chansen
              att stanna i Sverige. Det skulle ge en möjlighet för alla papperslösa
              som i dag befinner sig i Sverige och som lever helt utanför de
              trygghetssystem som de flesta av oss tar för självklara. De lever
              med löner på 20 eller 30 kronor. De lever ett liv utan att kunna
              klaga på chefen därför att hotet hela tiden är överhängande: Klagar
              du på villkoren och kräver du högre lön kommer kanske polisen
              och knackar på din dörr. Du kastas ut ur landet.
            </seg>
            <seg xml:id="i-0aa1cb377f5d1a18-0">
              Vi har sett de små steg som den borgerliga regeringen har pressats
              att ta. Man utreder frågan om hur papperslösas barn ska få rätt
              till skola. Vi kräver att den utredningen presenterar sitt resultat.
              Inom departementet håller man på med överläggningar i frågan om
              vård ska ges på lika villkor till alla eller inte. Ja, det är
              faktiskt det som frågan handlar om.
            </seg>
            <seg xml:id="i-36ee39ade27129f9-0">
              Ska man ha rätt till vård på lika villkor när man finns i det
              här landet eller ska man inte ha det? Varför frågan över huvud
              taget behöver utredas får någon av alliansföreträdarna försöka
              förklara. Vi begriper det inte utan kräver att de mänskliga rättigheterna
              ska vara just mänskliga, inte bara medborgerliga.
            </seg>
            <seg xml:id="i-9df396a2c4a4206e-0">
              Herr talman! Det som sker är att man från den borgerliga regeringens
              sida för en politik där man säger: Lönsamma invandrare är välkomna.
              Olönsamma flyktingar som ställer till bekymmer kan ta sitt pick
              och pack och lämna landet.
            </seg>
            <seg xml:id="i-5375f363add3b524-0">
              Det är precis så politikens utformning ser ut. Arbetskraftsinvandring
              helt och hållet på företagarnas villkor, utan garantier för att
              man ska få värdiga villkor och utan garantier för att man ska
              kunna skapa ett värdigt liv här i landet, har röstats igenom tidigare
              i höst i denna kammare. De murar som runt om i Europa växer för
              flyktingar har vi sett alltför många exempel på.
            </seg>
            <seg xml:id="i-0b006ed064f85796-0">
              Vi vill bryta den utvecklingen. Rätten till asyl är också en
              mänsklig rättighet. Om man ska ha arbetskraftsinvandring till
              Sverige ska det ske med garantier för att det är värdiga och vettiga
              villkor.
            </seg>
            <seg xml:id="i-a73a86beef871184-0">
              Herr talman! Mitt anförande kommer senare i debatten här att
              kompletteras av Josefin Brink. Hon kommer att ta upp frågor som
              rör jämställdhet. Men låt mig redan nu konstatera att den utveckling
              som vi ser, där regeringen hellre sänker skatter än satsar på
              transfereringssystemen, i sig är en utveckling som klyftorna ökar
              mellan män och kvinnor, som ökar skillnaderna i fråga om ekonomiska
              möjligheter och därmed också i fråga om makt mellan män och kvinnor.
              När massarbetslösheten griper omkring sig kommer både män och
              kvinnor att bli arbetslösa. Tyvärr ser vi i dag i spåren av den
              borgerliga politiken att kvinnor drabbas hårdare, precis så som
              jag beskrivit att invandrade hårdare drabbas.
            </seg>
            <seg xml:id="i-45bfaa4522201ba3-0">
              Jag ska avsluta med ytterligare ett kort citat från samma sida
              som tidigare:
            </seg>
            <seg xml:id="i-23ffc198f1821f52-0">
              Moderaterna öppnar dammluckorna, i alla fall på glänt. De övriga
              borgerliga partierna tiger. Socialdemokratin vacklar. Det är naturligtvis
              meningslöst att i det läget hoppas på att vänstern ensam ska kunna
              upprätthålla efterkrigstidens antifascistiska överenskommelse.
              Den måste istället räddas av den anständiga borgerligheten, som
              jag hoppas finns, alltså av uppriktiga liberaler inom folkpartiet
              och moderaterna och av humanistiska flyktingvänner inom kristdemokratin.
              Den avgörande frågan är inte hur hårt motstånd vänsterblocket
              kan göra, utan hur länge den anständiga borgerligheten låter sig
              köras över av en makthungrig höger vars liberala spärrar släpper
              en efter en.
            </seg>
            <seg xml:id="i-fe0345f381a91be7-0">
              Om de inte orkar protestera nu finns risken att 2008 i efterhand
              kommer att betraktas som det år Sverige anslöt sig till den nya
              tidsandan.
            </seg>
          </u>
          <note type="speaker" xml:id="i-af07e0d638305ba6-0">
            Anf. 3 ULF HOLM (mp):
          </note>
          <u who="ulf_holm_0cd69a" xml:id="i-6ae86270d8b89528-0">
            <seg xml:id="i-b03349024e29c4d9-0">
              Herr talman! Regeringens politik havererar på allt fler områden.
              Det misslyckade fullskaleförsöket med en raserad a-kassa är ett
              område. Oförmågan att se att klimatåtgärder behöver vidtas också
              i Sverige, till exempel genom en kraftig satsning på förbättrad
              järnvägstrafik, är ett annat område. Också inom området integration,
              diskriminering och jämställdhet ser vi nu hur den moderatledda
              regeringen misslyckats och att viktiga initiativ för förändringar
              uteblir.
            </seg>
            <seg xml:id="i-61eff7240b256d68-0">
              För Miljöpartiets del råder det inget tvivel om att alla i dag
              inte har samma rättigheter och möjligheter att verka i vårt samhälle.
              I statistiska granskningar av arbetsmarknaden, på den politiska
              arenan och i fråga om brottsutsattheten framträder uppenbara skillnader
              mellan olika grupper i samhället. Medan den moderatledda regeringen
              inte tar några initiativ för förändringar menar vi från Miljöpartiet
              att det är dags att gå vidare och utveckla en politik som inte
              begränsas till ett strikt antidiskrimineringsperspektiv. Det är
              dags för förändringar för framtiden. Miljöpartiets samlingsnamn
              för denna politik är politik för lika rättigheter.
            </seg>
            <seg xml:id="i-02ef1b76e46f212d-0">
              Arbetet med att skapa ett samhälle där alla i realiteten ges
              lika rättigheter kräver insatser på många områden, framför allt
              gäller det inom området arbetslivet. För att samordna dessa insatser,
              för att samla den kunskap på området som finns i dag, behövs att
              en särskild myndighet för lika rättigheter inrättas. Myndigheten
              för lika rättigheter bör ha ett brett mandat att arbeta med strategiska
              frågor, till exempel information, utbildning, metodutveckling,
              omvärldsbevakning och opinionsbildning. Genom ett helhetsgrepp
              skapas förutsättningar för ett bredare genomslag för en övergripande
              politik för lika rättigheter, samtidigt som myndigheten måste
              stödja offentliga aktörer som kommuner, landsting och statliga
              myndigheter liksom enskilda sådana som antidiskrimineringsbyråerna.
            </seg>
            <seg xml:id="i-9a631cae3d0ce81f-0">
              Medan vi ser att den moderatledda regeringen sakta men säkert
              håller på att montera ned de lokala antidiskrimineringsbyråerna
              menar vi från Miljöpartiet att denna politik måste fortsätta och
              att antidiskrimineringsbyråerna gör ett oerhört viktigt arbete
              med att stärka politiken.
            </seg>
            <seg xml:id="i-de995004e2643837-0">
              Herr talman! Principen om EBO, det vill säga att som flykting
              få bosätta sig där man vill, är helt central för Miljöpartiets
              syn på respekten för individens rättigheter. EBO bör därför upprätthållas.
              Miljöpartiet menar att det är viktigt att fler kommuner solidariskt
              delar det nationella ansvaret för flyktingmottagandet. I dag står
              vi tyvärr inför en situation där ett fåtal kommuner tar emot allt
              fler flyktingar medan andra kommuner inte tar emot någon. Glädjande
              nog kan vi konstatera, som vi alla har hört i dag i Ekots sändningar,
              att Boverket presenterat en rapport som har studerat frågan om
              val av bostadsort för nyanlända. Resultatet är att bäst integration
              sker vid eget val av bostad, precis som vi från Miljöpartiet alltid
              har hävdat. Slutsatsen är glasklar: Flyktingar som själva väljer
              bostadsort under sina första år i Sverige integreras snabbare
              och bättre än de som placeras av myndigheterna. Därför bör vi
              från statligt håll inte syssla med det.
            </seg>
            <seg xml:id="i-c2ec6da8ebce877b-0">
              Rapporten från Boverket, herr talman, är mycket välkommen. Samtidigt
              med detta kan vi konstatera att det finns problem med kommunernas
              möjligheter och vilja att erbjuda bra bostadsförhållanden och
              chans till arbete så snart som möjligt. Det är begränsat på flera
              ställen i Sverige.
            </seg>
            <seg xml:id="i-413334aae19de74e-0">
              Vissa kommuner tycks också anse att det är mer en kostnad i stället
              för en investering för framtiden att ta emot flyktingar. Därför
              är det så viktigt att vi från statligt håll, som Miljöpartiet
              föreslår, erbjuder kommunerna bättre anslag när det gäller flyktingmottagande.
              Vi vill därför tillföra 200 miljoner kronor för att stödja de
              kommuner som tar emot flyktingar så att inte kostnaden blir ett
              hinder för att ta emot dem.
            </seg>
            <seg xml:id="i-a1726cddb1e0c0a9-0">
              Herr talman! Miljöpartiet anser att politiken måste bygga på
              att de anlända flyktingarna så snart och så snabbt som möjligt
              ges en chans att bli aktiva och respektera det svenska samhället.
              Då är underlättandet av inträde på arbetsmarknaden A och O.
            </seg>
            <seg xml:id="i-4579a0a58529bbb2-0">
              Den moderatledda regeringen har tyvärr försuttit dessa möjligheter
              och sätter oss nu i en situation där utvecklingen är tvärtom.
              Det är fler och fler personer med utländsk bakgrund som inte får
              en chans på arbetsmarknaden på grund av diskriminering när de
              söker arbete. Det gör det svårare att komma ut på arbetsmarknaden.
              De som får jobb har samtidigt mycket lägre inkomst än svenskar
              i övrigt. Det är en utveckling vi måste vända och som vi måste
              ta itu med.
            </seg>
            <seg xml:id="i-682eaba1c9061cd8-0">
              Regeringens förslag om etableringssamtal är en av de få ljuspunkterna
              som Miljöpartiet kan se. Det skulle kunna hjälpa till att få en
              bättre etablering på just arbetsmarknaden. Men det är också en
              av de få ljusglimtarna i regeringens politik. Vi tror till exempel
              inte alls på regeringens förslag om individbaserad stimulansersättning.
              Vi tror att det är helt fel väg att gå när det gäller att lyckas
              med integration. Det viktigaste är att fler kommer ut i arbete
              med anständiga löner och arbetsvillkor i övrigt. Så skapas verklig
              integration.
            </seg>
            <seg xml:id="i-2434bfa940804cc6-0">
              Mycket av dagens diskriminering och försvårande av integration
              sker tyvärr på arbetsmarknaden. Därför är det välkommet att fack,
              och också arbetsgivare för den delen, har tagit ett större ansvar
              för frågorna de senaste åren. Vi ser att fackföreningar jobbar
              mycket bättre och mycket mer systematiskt med att förbättra integrationen
              och försöka få bort den diskriminering som i dag sker på arbetsmarknaden.
              Denna politik måste vi stödja.
            </seg>
            <seg xml:id="i-d912b3ab4c7dfbe9-0">
              Från Miljöpartiets sida avsätter vi också mer resurser för att
              stödja personer med invandrarbakgrund att till exempel starta
              eget företag. Vi ger mer resurser, 100 miljoner, till mikrokrediter
              för personer med invandrarbakgrund. Vi måste ha arbetspraktik
              för att personer ska kunna visa upp vad de kan göra. Många som
              kommer till Sverige har bra utbildning, men på grund av den diskriminering
              som sker i samhället har de tyvärr svårare att komma ut på arbetsmarknaden.
              Arbetspraktik kan vara ett sätt att komma till rätta med detta.
              Vi måste satsa mer på utbildning, och vi måste få en bättre validering
              för framtiden för att se till att inte skapa onödiga hinder på
              arbetsmarknaden för en bra integration.
            </seg>
            <seg xml:id="i-377a6183c26a8083-0">
              Herr talman! Betänkandet handlar också om jämställdhetspolitik.
              Sverige behöver en aktiv jämställdhetspolitik på många områden.
              Handlingsplanen för att minska våldet mot kvinnor och handlingsplanen
              mot prostitution är bra steg i fråga om konkreta åtgärder. Vi
              från Miljöpartiet anser att regeringens insatser på området har
              varit alltför begränsade. Vi anser att utgångspunkten bör vara
              att öka samverkan mellan olika samhälleliga krafter, till exempel
              myndigheter och kommunala insatser. Inte minst frivilligorganisationerna
              spelar en avgörande roll inom detta område.
            </seg>
            <seg xml:id="i-a196ff697c961ddf-0">
              Inom rättsväsendet, det vill säga domare, nämndemän, åklagare
              och polisväsen, behövs fortfarande satsningar på jämställdhetsutbildning.
              Vi måste ta ett steg vidare på dessa områden. Det har blivit bättre,
              men det kan bli ännu bättre. Vi måste fortsätta den satsning vi
              har slagit in på och inte, som den moderatledda regeringen, dra
              ned på insatserna.
            </seg>
            <seg xml:id="i-82ac844b65e949eb-0">
              Det behövs också kompetensutveckling inom området våld i hederns
              namn och riktade satsningar på information om samkönat våld. Vårdpersonal
              bör genomgå en fortbildning i genusfrågor, och det krävs forskning
              om hur våldsutsatta kvinnor behandlas inom vården. Till sist behövs
              också höjda anslag för kvinnojourernas verksamhet.
            </seg>
            <seg xml:id="i-23f78de4aeebaeb0-0">
              Utöver dessa förslag, herr talman, som anknyter till handlingsplanen
              anser Miljöpartiet att det från anslaget Särskilda jämställdhetsåtgärder
              ska tillföras medel till anslaget Jämställd kultur och fritid
              och till jämställdhetsutbildning av personal i kommunerna. Anslagen
              bör också finansiera inrättande av ett jämställdhetsråd med ansvar
              att samordna och utvärdera det jämställdhetspolitiska arbetet.
            </seg>
            <seg xml:id="i-219ad8ddcfc85ee5-0">
              Miljöpartiet konstaterar att regeringen föreslår att anslaget
              Särskilda jämställdhetsåtgärder minskas med 393 miljoner kronor
              för 2011 i jämförelse med 2010. Miljöpartiet ser i dagsläget inga
              tecken på att det inte kommer att krävas minst lika mycket resurser
              även för 2010 när det gäller jämställdhetsåtgärder.
            </seg>
            <seg xml:id="i-624036594170a6d5-0">
              Herr talman! Att skyddas mot diskriminering är en mänsklig rättighet.
              Politiken mot diskriminering måste därför stärkas ytterligare.
              Alla ska ha samma rättigheter och möjligheter att verka i vårt
              samhälle. Frågan om jämställdhet och jämlikhet handlar om mer
              än diskriminering. Den handlar också om normer och maktstrukturer
              som vi ser i samhället.
            </seg>
            <seg xml:id="i-213c75fd12b26a9b-0">
              Sverige har i århundraden präglats av att vita heterosexuella
              medelålders män utan funktionsnedsättning haft makt- och tolkningsföreträde
              inom de flesta områden. Därför har vi i dag en infrastruktur som
              gynnar mäns resande, en boendepolitik anpassad efter kärnfamiljen
              och en skola där svensk bakgrund premieras.
            </seg>
            <seg xml:id="i-c62a5f7af0b9c022-0">
              Från Miljöpartiets sida menar vi att det är dags att gå vidare
              och utveckla en politik som inte längre är begränsad till ett
              strikt antidiskrimineringsperspektiv. Detta innebär att hela den
              generella politiken måste genomlysas ur ett likarättsperspektiv,
              som vi har lagt fram flera förslag om och som jag också nämnt
              tidigare.
            </seg>
            <seg xml:id="i-3e6cf3eb07670dd8-0">
              Vi anser även att det är viktigt att stärka möjligheterna för
              enskilda aktörer att driva diskrimineringsmål i domstol. I dag
              förhindrar de höga rättegångskostnaderna i praktiken andra aktörer
              än ombudsmän och fackförbund att driva rättsprocesser om diskriminering.
              Därmed inte sagt att ombudsmän och fackföreningar gör ett dåligt
              jobb, men vi behöver utvidga området. Därför föreslår vi från
              Miljöpartiet att staten inrättar en fond ur vilken diskrimineringsbyråer
              och andra privata aktörer kan söka pengar för att kunna driva
              diskrimineringsmål, liknande det förslag som lagts fram i den
              offentliga utredningen Det blågula glashuset strukturell diskriminering
              i Sverige som kom 2005. Vi uppmanar regeringen att ta en titt
              på detta förslag.
            </seg>
            <seg xml:id="i-d3efc923c3c61164-0">
              Herr talman! Jag instämmer givetvis i och står bakom samtliga
              reservationer, men för tids vinnande yrkar jag bifall bara till
              reservation 3 under punkt 3 och till reservation 9 under punkt
              7.
            </seg>
          </u>
          <note type="speaker" xml:id="i-0cb0c640694aecbf-0">
            Anf. 4 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-4f951707bc19e630-0">
            <seg xml:id="i-69737432ccb19ac7-0">
              Herr talman! För hundra år sedan var det bara 1 procent av Sveriges
              befolkning som var född utanför landets gränser. I dag är 1213
              procent födda i ett annat land. Bara förra året var den sammanlagda
              invandringen till Sverige 100 000 personer. Det är den högsta
              i vårt lands historia.
            </seg>
            <seg xml:id="i-917d81c8d27ec427-0">
              Migration har berikat och påverkat oss både som individer och
              som nation. Sverige hade aldrig kunnat utvecklas och bli det land
              som vi nu är utan att människor migrerat hit av olika anledningar.
              Men att på relativt kort tid gå från ett homogent samhälle till
              ett mångkulturellt är också fyllt av utmaningar för oss som individer,
              vare sig vi är födda här eller i ett annat land, men också för
              oss som nation. Det ställer också krav på politiken att forma
              den så att den hjälper och inte stjälper, att den aktiverar och
              inte passiviserar och att den inte dämpar människors egen initiativkraft.
            </seg>
            <seg xml:id="i-cb2d7971032d7815-0">
              De flesta som bor i Sverige men som är födda i ett annat land
              har lyckats väldigt bra med att etablera sig. De har rotat sig.
              Några fick ett jobb som de var utbildade för, och andra har tagit
              jobb inom andra områden. Andra hoppas också att det ska gå bättre
              för den generation som kommer efter. Men tyvärr har alltför många
              utrikes födda hamnat utanför arbetsmarknaden. Det har delvis berott
              på en omhändertagande integrationspolitik som säkert haft goda
              intentioner men i verkligheten blivit en passiviserande fälla
              för den enskilde.
            </seg>
            <seg xml:id="i-5c8dd5ab3ce8017e-0">
              Herr talman! I dag ska vi diskutera arbetsmarknadsutskottets
              betänkande AU1. Här finns utgiftsområde Integration och jämställdhet.
              Men vi har också i det här betänkandet att behandla den skrivelse
              från regeringen som heter Egenmakt mot utanförskap regeringens
              strategi för integration .
            </seg>
            <seg xml:id="i-bff41f07685ec468-0">
              Jag tycker att den inriktning av integrationspolitiken som regeringen
              nu har lagt fast för den här mandatperioden är helt rätt. Strategin
              utgår från en mycket tydlig problemanalys. Regeringen blundar
              inte för de utmaningar som finns. I stället tar man tag i verkligheten
              och söker finna lösningar.
            </seg>
            <seg xml:id="i-0019c10b66c84473-0">
              Det är särskilt två områden som jag menar behöver särskilda insatser.
              Det ena området handlar om nyanländas etablering och det andra
              om att rikta insatser till områden där utanförskapet har bitit
              sig fast som allra mest. Just dessa inriktningar finns också i
              regeringens strategi.
            </seg>
            <seg xml:id="i-ebf8bc187232d201-0">
              Varför är det här så viktigt? Jo, vi vet att ju längre en person
              står utanför arbetsmarknaden, desto svårare är det sedan att ta
              sig in. Det gäller alla. Därför är det oroväckande att det tar
              så lång tid för många av de nyanlända att få sitt första jobb.
              Precis som Luciano Astudillo hänvisade till kom det en rapport
              2006 som visade att mediantiden för nyanlända att få ett jobb
              är sju år. Om man tittar bara på kvinnor som grupp är den tio
              år.
            </seg>
            <seg xml:id="i-2354729a49538995-0">
              Jag har sagt det förr i den här kammaren, och jag säger det gärna
              igen: Kommunerna har i drygt 20 år haft ansvaret för att ge individer
              introduktion till arbets- och samhällsliv. Är man snäll kan man
              säga att detta har skett med varierande resultat. Är man lite
              mer rakt på kan man säga att det i stort sett har misslyckats.
              Rapport efter rapport har påvisat att det tar för lång tid. Men
              man behöver inte läsa forskningsstudier för att komma fram till
              det. Det räcker att åka runt i Sverige, från längst upp i norr
              till längst ned i söder, för att se att mycket av den introduktion
              som kommunerna ger inte fungerar. Därför menar jag att den allra
              viktigaste integrationspolitiska insatsen som nu görs är att regeringen
              tar tag i mottagandefrågor och etableringsfas. Den utredning som
              bereds i Regeringskansliet kommer att förändra introduktionen,
              och det välkomnar jag, Moderaterna och alliansen.
            </seg>
            <seg xml:id="i-e07e507cf24db6e1-0">
              Det finns många goda förslag som kommer att ge den enskilde större
              möjligheter. Till exempel är arbetslinjen en väldigt tydlig röd
              tråd. Staten ska ha ett huvudansvar, Arbetsförmedlingen får ett
              utökat ansvar, och vi har ett förslag om lotsar som jag tycker
              är mycket intressant. Men regeringen gör redan nu, i väntan på
              den stora förändring som kommer, många konkreta saker för att
              förbättra integrationen. Det viktigaste vi i alliansen gör är
              att föra en generell politik som främjar arbete och arbetslinjen.
              Därför är alliansens jobbpolitik bra för alla och kanske främst
              för de utrikes födda.
            </seg>
            <seg xml:id="i-1f5b8abbb26fa273-0">
              Herr talman! Låt mig också nämna några av de riktade insatser
              som nu görs. Arbetsförmedlingen fick för ett eller ett och ett
              halvt år sedan ett utökat ansvar att jobba med de nyanlända. Det
              är tydligt så i förordningen. Det är permanentat. Och det är efterlängtat.
              Jag ser en väldigt stor skillnad när jag besöker arbetsförmedlingar
              i dag mot för fem år sedan. Men vi har också gett ett tydligt
              uppdrag till Arbetsförmedlingen om etableringssamtal och organiserad
              vidareflyttning. Det tror jag kommer att påverka de val som nyanlända
              gör när det gäller bostadsort.
            </seg>
            <seg xml:id="i-506a926d4587a848-0">
              Länsstyrelserna har med den här regeringen fått en viktig uppgift.
              Jag skulle vilja säga att det har blivit en hit. De samordnar
              på ett mycket bättre sätt i regionerna och i länen än vad som
              förut kunde ske. Kommunerna upplever att de har nära till en person
              på länsstyrelsen som nu kan hjälpa till med samordning, så att
              en kommun kan ordna bostad och en annan kommun kan bedriva introduktion.
              Det skedde inte förut. Och det var långt att ringa till någon
              på Integrationsverket i Norrköping.
            </seg>
            <seg xml:id="i-b1fb094535051948-0">
              Inom sfi satsar vi också på att höja kompetensen hos lärarna.
              Instegsjobben, som jag absolut kan hålla med om och hade hoppats
              skulle ha varit många fler, ger just nu knappt 2 000 nyanlända
              ett arbete. Jag tror att det kan utvecklas mer. Vi satsar också
              pengar till Nutek för att stödja företagande. Almi har fått mer
              pengar till rådgivningsverksamhet för utrikes födda. Och nystartskontor
              kommer att etableras.
            </seg>
            <seg xml:id="i-c6d239a18dee4b98-0">
              Herr talman! Man kan då fråga sig: Vad vill egentligen vänsterkartellen?
              Är det en samlad vänstersida vi ser? Man spretar rätt så rejält.
              Socialdemokraterna hävdar i sitt yttrande att utvecklingen på
              integrationsområdet går åt helt fel håll. Men sanningen är faktiskt
              den rakt motsatta.
            </seg>
            <seg xml:id="i-a72e7e74af92717d-0">
              Först och främst tror jag att vi här är helt överens om att nyckeln
              till integration är arbete. Om vi jämför antalet utrikes födda
              i sysselsättning 2006 och 2008 kan vi konstatera att det ökat
              med 71 100. Totalt i befolkningen var det 115 600 personer. Med
              andra ord står utrikes födda för den största delen av ökningen
              i antalet sysselsatta. Men Socialdemokraterna hävdar ändå att
              det går åt fel håll.
            </seg>
            <seg xml:id="i-5971277555d05b34-0">
              Jag menar att alliansen gör många saker i helt rätt riktning,
              men än finns det jättemycket kvar att göra på det här området.
              Jag är glad att jag får vara med i en allians som kan arbeta framåt
              och utveckla politiken.
            </seg>
            <seg xml:id="i-bdb95b6bdf40d547-0">
              En fråga som jag är väldigt glad över att regeringen har tagit
              tag i och som integrationsministern har lyft fram är frågan om
              att arbeta utifrån en gemensam värdegrund, om att ha en dialog.
              Är det möjligt att alla som bor i Sverige samlas kring en gemensam
              värdegrund? Jag tror det, och jag tror att det är nödvändigt för
              att hålla ihop samhället.
            </seg>
            <seg xml:id="i-de8c7aab1362bf95-0">
              Herr talman! I det här betänkandet som ska beslutas om i dag
              gör vi också satsningar på jämställdhetsområdet. Jag började mitt
              anförande med att beskriva vad som har hänt på migrationsområdet
              de senaste hundra åren. Ser vi till frågan om jämställdhet har
              det tack och lov hänt väldigt mycket på hundra år.
            </seg>
            <seg xml:id="i-028444556478e6d9-0">
              För hundra år sedan hade männen nästan all makt i samhället.
              Det var inte allmän rösträtt. Det fanns i princip inga kvinnor
              i huset på andra sidan. För hundra år sedan hade kvinnorna ett
              beroendeförhållande till männen.
            </seg>
            <seg xml:id="i-0500e0c8e89cb652-0">
              Man skulle kunna säga att förr var kvinnorna beroende av eller
              bundna till sina män. Nu är många kvinnor i stället beroende av
              och bundna till det offentliga därför att så många kvinnor har
              sitt levebröd därifrån men också därför att många har ett underhållsstöd,
              försörjningsstöd, bostadstillägg eller sjukersättning från det
              allmänna. Beroendet av mannen har för många kvinnor alltså bytts
              ut mot beroendet av staten. Det finns mycket gott i detta, men
              det är inte ett helt nyttigt beroende. Kvinnor måste få mer makt
              över sin egen försörjning och ökade inkomster. Jag är övertygad
              om att alliansens politik med sänkta skatter är något som har
              gynnat kvinnor.
            </seg>
            <seg xml:id="i-a140313019f7e3f6-0">
              Det är också viktigt att kvinnor får fler arbetsgivare att välja
              mellan så att man inte är beroende av en enda. I många små kommuner
              har kvinnor ofta bara en arbetsgivare att välja på.
            </seg>
            <seg xml:id="i-cffac47d833179b6-0">
              Det finns också annat att göra på jämställdhetsområdet. Regeringen
              gör tre större satsningar på jämställdhetspolitikens område. Den
              ena handlar om åtgärder inom ramen för handlingsplanen för att
              bekämpa mäns våld mot kvinnor. Den andra är handlingsplanen mot
              prostitution och människohandel som vi har behandlat tidigare
              i riksdagen. Den tredje satsningen är det uppdrag som regeringen
              har gett Forskningsrådet för arbetsliv och socialvetenskap.
            </seg>
            <seg xml:id="i-89585510724a689d-0">
              Genom att ta ett samlat grepp om dessa samhällsproblem möjliggörs
              verkligt genomgripande förändringar.
            </seg>
            <seg xml:id="i-2f25400e2b2b3952-0">
              Herr talman! Avslutningsvis konstaterar jag att det betänkande
              vi nu diskuterar innehåller en tydlig inriktning på integrationspolitiken.
              Det för oss också framåt i jämställdhetsfrågorna. Regeringen har
              gjort en bra analys och sätter in rätt åtgärder. Jag yrkar därför
              bifall till förslaget i utskottets betänkande.
            </seg>
          </u>
          <note xml:id="i-4903556c3baeb6c2-0">
            I detta anförande instämde Hillevi Engström, Reza Khelili Dylami
            och Sven Yngve Persson (alla m).
          </note>
          <note type="speaker" xml:id="i-174c54a033059057-0">
            Anf. 5 KALLE LARSSON (v) replik:
          </note>
          <u who="kalle_larsson_af99a5" xml:id="i-34965dd3abee0f8c-1">
            <seg xml:id="i-a9ebd6e0e978b8e2-0">
              Herr talman! Jag har två frågor till Elisabeth Svantesson, men
              först måste jag be henne utveckla en sak. Hon sade i sitt anförande
              att oppositionen spretar. Sedan sade hon att Socialdemokraterna
              säger att utvecklingen går åt fel håll. Om Elisabeth Svantesson
              tror att vi är oense inom oppositionen på den punkten får hon
              nog tänka en gång till.
            </seg>
            <seg xml:id="i-257f9805243aab61-0">
              Vi är i allt väsentligt överens om detta och också om breda delar
              av vilken utveckling vi i stället skulle vilja se. Det tror jag
              har framgått av det anförande som har hållits här i dag. Vi är
              inte överens om allt, men var inte orolig! Vi kommer att bli det.
            </seg>
            <seg xml:id="i-c4b5c23b59fdbcf5-0">
              Mina två frågor handlar om eget boende. Kan vi inte en gång för
              alla inför kammarens ledamöter och inte minst för protokollet
              avgöra frågan om eget boende? Det har nämligen kommit en rapport
              från Boverket som mycket tydligt konstaterar att man klarar sig
              bättre om man har eget boende, till och med under de ganska dåliga
              förhållanden som det ofta innebär, än om man bor på Migrationsverkets
              anläggningar. Kan Elisabeth Svantesson för Moderaternas räkning
              än gång för alla avsluta diskussionen om att vi ska tvinga människor
              att flytta dit du eller staten vill?
            </seg>
            <seg xml:id="i-b7988bf7b8cdb795-0">
              Min andra fråga rör kanske mer kuriosa eftersom det inte ligger
              i dagens betänkande. Skulle Elisabeth Svantesson möjligen kunna
              glädja och roa oss i kammaren med exempel på vad hon och Moderaterna
              uppfattar är svenska värderingar?
            </seg>
          </u>
          <note type="speaker" xml:id="i-3335222c69fdd0c3-0">
            Anf. 6 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-4f951707bc19e630-1">
            <seg xml:id="i-38b5b026f0987709-0">
              Herr talman! Jag skarvade lite i mitt anförande. Jag inser att
              något som ni alltid är överens om är att alliansen bara gör dåliga
              saker. Där kommer vi väl aldrig att hitta varandra.
            </seg>
            <seg xml:id="i-4216854279520fb7-0">
              När det gäller boendet har jag också fått rapporten. Jag känner
              en av de forskare som har skrivit den, och vi pratade om den häromdagen.
              Det är verkligen ingen enkel fråga. Jag har stått vid många tillfällen,
              både i tv och här, och sagt att detta inte är en enkel fråga.
              Jag är personligen inte för en pliktlag för individer och kommuner.
              Däremot måste vi se över de anhopningar som finns.
            </seg>
            <seg xml:id="i-620395eb750c896d-0">
              Kalle Larsson vet att detta inte ligger på arbetsmarknadsutskottet
              utan på hans ordinarie utskott. Det pågår en utredning. Vi får
              se var den utredningen landar. Det är mitt svar på den frågan.
            </seg>
            <seg xml:id="i-7329720f5707e3e7-0">
              Herr talman! Vi kan naturligtvis diskutera Moderaternas utvecklingspolitik.
              Det är något av det roligaste jag vet. Men jag vet inte om Kalle
              Larsson har uppfattat det här med svenska värderingar rätt. År
              2008 är europeiskt år för interkulturell dialog. EU-kommissionen
              har utlyst det. Enligt vitboken, som är grunden för arbetet med
              den interkulturella dialogen, är en förutsättning för en dialog
              att vi har en gemensam värdegrund.
            </seg>
            <seg xml:id="i-c1333ad110dc0f4f-0">
              Jag tror inte att det finns några svenska värderingar. Det finns
              dock gemensamma värderingar som vi har byggt vårt land på. De
              kan man kalla gemensamma, grundläggande eller svenska, men de
              är universella. De värderingarna tycker jag att det är viktigt
              att vi lyfter upp. Jag vet inte om Kalle Larsson anser det.
            </seg>
          </u>
          <note type="speaker" xml:id="i-5b75cec922c23086-0">
            Anf. 7 KALLE LARSSON (v) replik:
          </note>
          <u who="kalle_larsson_af99a5" xml:id="i-34965dd3abee0f8c-2">
            <seg xml:id="i-199ebbbf5a326cd6-0">
              Herr talman! Det var ganska intressanta svar. Det är inte ofta
              man får det i kammaren om jag ska vara lite skarp mot debattörerna.
              Här får jag svar på två punkter. Elisabeth Svantesson anser inte
              att det finns något som heter svenska värderingar. Det välkomnar
              jag. Jag tror nämligen att Elisabeth Svantesson och jag har ganska
              olika värderingar i nära nog alla frågor i alla fall minst lika
              olika som jag har och mina chilenska partikamrater eller andra
              som har sitt ursprung i ett annat land.
            </seg>
            <seg xml:id="i-00e1503247244bb8-0">
              Det finns demokratiska värderingar och mänskliga rättigheter.
              De är värda att försvara. Det är en viktig värdegrund för alla
              demokratiska stater och gemenskaper. Det är dock en annan diskussion
              än den som har synts ibland i den moderata, även utåtriktade,
              debatten.
            </seg>
            <seg xml:id="i-25355aa2cdd142cf-0">
              Det är ett välkommet beslut om vi kan avskriva tanken att det
              ens föreligger några specifika svenska värderingar som är något
              annat än vad människor från andra länder har.
            </seg>
            <seg xml:id="i-cbe792ae58936960-0">
              När det gäller boendefrågan ska vi vänta på en utredning. Jag
              tänkte att Elisabeth Svantesson kanske kunde vara vänlig nog att
              inför kammaren och för vårt nöjes skull säga vad hon själv tycker
              lite skarpare än vad hon har gjort. Hon säger att det är en svår
              fråga. Det finns många svåra frågor, men som politisk företrädare
              vill man kunna ge svar. Anser Elisabeth Svantesson att vi bör
              tvinga människor att flytta dit staten vill eller inte? Det är
              den skarpa frågan. Om sedan Elisabeth Svantesson kommer att stå
              här och försvara en politik som ändå i slutändan gör det får hon
              väl i så fall erkänna att hon blev överkörd av sitt parti eller
              av sin regering.
            </seg>
          </u>
          <note type="speaker" xml:id="i-fc2258fd228b7522-0">
            Anf. 8 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-4f951707bc19e630-2">
            <seg xml:id="i-8d8a6f0824815159-0">
              Herr talman! Vi kanske ska hålla oss till budgetdebatten och
              inte gå in på ett helt annat område. Lagen om mottagande av asylsökande,
              inte lagen om EBO som en del hävdar att den heter, ligger inte
              alls inom detta område. Det handlar om var man ska bo när man
              är asylsökande. Jag sade ganska tydligt att jag tycker att det
              är en svår fråga, men jag tycker kanske inte att lagen ska styra.
              Man kan hitta andra möjligheter att styra boendet. Etableringsavtal
              är en sådan sak.
            </seg>
            <seg xml:id="i-9ee1323cb5a3aa5d-0">
              Jag kan inte ställa en massa frågor till Kalle Larsson och Vänsterpartiet,
              men ni har inte alls förhållit er till den skrivelse vi behandlar
              i dag. Jag hade gärna sett att du lagt ut texten där och stannat
              vid budgetdebatten och om det är rätt inriktning.
            </seg>
            <seg xml:id="i-38dfb1760c898e3f-0">
              Jag ser att Vänsterpartiet vill ha en bättre kommunal introduktion.
              Men under de 23 år som vi har haft kommunal introduktion, och
              ni har varit stödparti åt den socialdemokratiska regeringen, har
              det inte alls fungerat. Ändå vill ni fortsätta i samma spår. Jag
              tycker att det är synd.
            </seg>
            <seg xml:id="i-554f0d9d873629a9-0">
              Var man ska bo de månader man söker asyl är en fråga. En mycket
              större fråga är vilken typ av insatser man ska ha när man har
              fått ett uppehållstillstånd. Jag menar att alla ska ha en tydlig
              arbetsmarknadsinriktad introduktion. Jag tror också att det är
              bra med fler aktörer. Arbetsförmedlingen och andra aktörer skulle
              kunna ha ett ansvar med, jag hoppas, lotsar. Den utvecklingen
              vill jag se.
            </seg>
            <seg xml:id="i-b40b6622b416aaf6-0">
              Boendet är en mycket viktig fråga. Jag vet att det är positivt
              för många men också negativt för många att bo trångt. Det finns
              inte ett entydigt svar på denna fråga. Det är en svår fråga. Men
              det är skönt att Kalle Larsson har tvärsäkra svar på svåra frågor.
            </seg>
          </u>
          <note type="speaker" xml:id="i-427c574b6a7d18a1-0">
            Anf. 9 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-c67dcedd6ee3ad86-1">
            <seg xml:id="i-e776a5055c9ebf4c-0">
              Herr talman! Först vill jag berömma Elisabeth Svantesson för
              den artikel hon presenterade på Moderaternas framtidskonvent.
              Det var en kritik av det integrationsfiasko som den borgerliga
              regeringen ägnat sig åt dessa första år det har inte hänt något;
              man har varit oerhört passiv.
            </seg>
            <seg xml:id="i-be021507823905f0-0">
              Jag hade önskat att man hade dragit det längre och krävt att
              de ansvariga statsråden, Sabuni och Littorin, skulle avgå och
              sedan tillsatt andra.
            </seg>
            <seg xml:id="i-d9c7d527ab742c33-0">
              I dag vet inte Elisabeth Svantesson riktigt vilken fot hon ska
              stå på. Å ena sidan håller hon fast vid kritiken. Å andra sidan
              säger hon att det går mycket bättre nu.
            </seg>
            <seg xml:id="i-6e320ed53796b6c6-0">
              Då vill jag att Elisabeth Svantesson uppdaterar sina siffror
              med de siffror som kom från Arbetsförmedlingen nu i veckan. Arbetslösheten
              bland utrikes födda har ökat med 16 procent i år. Det går i snabbare
              takt än för den totala gruppen arbetslösa. Det är verkligheten,
              liksom att gapet fortfarande är 12 procent mellan utrikes födda
              och inrikes födda. Utanförskapet ökar och er politik bidrar till
              det.
            </seg>
            <seg xml:id="i-2882a34b532f5aaa-0">
              Det finns mycket som jag och Elisabeth Svantesson är överens
              om. Jobb är viktigt för att klara integrationen. Sammanhållning
              är också en viktig del. Men då vill jag ställa tre frågor om det
              här.
            </seg>
            <seg xml:id="i-8547564718884c5d-0">
              I Helsingfors har man stängt Akademikerförmedlingen för nyanlända.
              Hur rimmar det med arbetslinjen?
            </seg>
            <seg xml:id="i-ae230e2a170aeef9-0">
              Ni har infört vårdnadsbidraget, som leder till att massor av
              kvinnor skickas hem i stället för att vara med och ha möjlighet
              till ett jobb. Hur bidrar det till arbetslinjen?
            </seg>
            <seg xml:id="i-d0c9f741960674b2-0">
              Jag tar den tredje frågan senare. Vi tar de här två frågorna
              först.
            </seg>
          </u>
          <note type="speaker" xml:id="i-e0cf4b5e11cdaffb-0">
            Anf. 10 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-4f951707bc19e630-3">
            <seg xml:id="i-da51d823b538b6c9-0">
              Herr talman! Det var många frågor att svara på.
            </seg>
            <seg xml:id="i-81eaf1f30ea4a73a-0">
              Det är helt korrekt. Statistik kan användas på många olika sätt.
              Luciano Astudillo har alldeles rätt om sina uppgifter, och jag
              har alldeles rätt om mina uppgifter att den största sysselsättningsökningen
              har skett bland de utrikes födda. Men som både Luciano Astudillo
              och jag vet tog Sverige under 2006 och 2007 emot fler flyktingar
              än vi gjort tidigare. Det var en topp då, vilket jag är väldigt
              glad över. Vi är ett generöst flyktingland.
            </seg>
            <seg xml:id="i-4acc46db20e8d4f0-0">
              Därför blev jag rätt upprörd när jag hörde tidigare att man påstod
              att den här alliansen skulle vilja kasta ut människor som inte
              är lönsamma. Det är verkligen att ta i med retoriken, och jag
              känner visst obehag, måste jag säga.
            </seg>
            <seg xml:id="i-0b9f7ef4a78352be-0">
              Bådas våra siffror är alltså sanna. Vad handlar då det här om?
              Jo, eftersom vi nu tar den första tiden på väldigt stort allvar
              är det många nyanlända som skrivs in vid Arbetsförmedlingen som
              befinner sig i introduktion. De har ännu inte kommit i jobb. Det
              är därför arbetslösheten i den här gruppen har stigit. Det tar
              vi på största allvar. Det är just därför vi kommer att ha en proposition
              under våren där vi säger att vi måste ta ett grepp om den första
              tiden i Sverige så att arbetslinjen blir tydlig och så att vi
              får sfi som är värd namnet. Det är precis det vi gör. Det är svaret
              på den frågan.
            </seg>
            <seg xml:id="i-1ad059fc88e854a2-0">
              Anledningen till att Arbetsförmedlingen i Helsingfors har lagt
              ned just Akademikerförmedlingen jag vet inte ens vad den hette,
              så det kanske var fel; ursäkta! är faktiskt en lokal fråga. Det
              är inte så att riksdagspolitiker sitter här och bestämmer vad
              myndigheter ska ha för typer av arbetsförmedlingar. Det är en
              organisationsfråga, och det vet Luciano väldigt väl.
            </seg>
            <seg xml:id="i-ea3bad3d956732cb-0">
              Vi har gett Arbetsförmedlingen ett tydligt uppdrag att jobba
              med nyanlända. Under de tolv år som Luciano Astudillos parti hade
              huvudansvaret i Sverige gick saker faktiskt åt fel håll.
            </seg>
            <seg xml:id="i-9c27793186b4e783-0">
              De sista åren hade ni pilotprojekt, och det tyckte jag var jättebra.
              Det har jag också sagt i kammaren förut. Man jobbade med nyanlända.
              Nu säger vi att Arbetsförmedlingen ska jobba med alla nyanlända
              som kommer till Sverige och som är arbetsföra. Det är just det
              som är så viktigt.
            </seg>
          </u>
          <note type="speaker" xml:id="i-62e508f4b919c97c-0">
            Anf. 11 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-c67dcedd6ee3ad86-2">
            <seg xml:id="i-e05bd24ef3133a55-0">
              Herr talman! Det här siffertricksandet kommer ni inte att komma
              någon vart med. Det är så att utanförskapet ett år framåt kommer
              att öka ännu mer, och det har ni ansvaret för.
            </seg>
            <seg xml:id="i-093a7ce8ddd6a1f5-0">
              Akademikerförmedlingen för nyanlända i Helsingfors är en politisk
              fråga. Det är en resursfråga. Det är ni som tilldelar Arbetsförmedlingen
              resurser, och när de inte har tillräckligt med resurser måste
              de dra ned. Det är alltså i slutändan en politisk fråga.
            </seg>
            <seg xml:id="i-784be60a2e8a8e4a-0">
              Instegsjobbsfiaskot är en politisk fråga. Bara 2 000 i hela vårt
              avlånga land har fått möjlighet till det här flaggskeppet i introduktionen
              av nyanlända.
            </seg>
            <seg xml:id="i-d5a7ece46fc60104-0">
              Vårdnadsbidraget är ett brott mot arbetslinjen när det gäller
              att ge också kvinnor som kommer från andra länder möjlighet att
              få lära sig svenska och komma i arbete.
            </seg>
            <seg xml:id="i-01ce919b9f1f910e-0">
              Dessutom vill jag ta upp diskussionen om värdegrund, för jag
              tycker den är viktig. Sammanhållningen i vårt land är oerhört
              viktig. Vad håller ihop vårt land? Ni inte vi öppnar nu för akutsjukhus
              med etnisk grund i vårt land. Det är ni inte vi som gör det. Hur
              går det ihop med att föra en sammanhållen politik?
            </seg>
            <seg xml:id="i-9f99305521257906-0">
              Jag tycker att det är dags att börja ta ansvaret och inte bara
              skylla på våra tolv år tidigare. Det är så här, och det sade jag
              i mitt anförande: Vi har mycket att göra i det förnyelsearbete
              vi håller på med. Vi kommer att ta rejäla omtag i politiken, dels
              själva, dels tillsammans med den rödgröna framtidsalliansen med
              Vänsterpartiet och Miljöpartiet. Vi har ett alternativ som kommer
              att vara bättre än det ni har nu. Vi ser att utanförskapet ökar
              och att sammanhållningen i vårt land eroderar.
            </seg>
          </u>
          <note type="speaker" xml:id="i-2ee5c7d25108f522-0">
            Anf. 12 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-4f951707bc19e630-4">
            <seg xml:id="i-ad48340b8f24f9a6-0">
              Herr talman! Den här regeringen är väldigt tydlig med arbetslinjen
              i alla delar. Den här regeringen är också väldigt tydlig med uppdraget
              till Arbetsförmedlingen att jobba med dem som står långt borta
              från arbetsmarknaden. Det är ett tydligt uppdrag. Generaldirektören
              sade i medier häromdagen att det inte är resurser som behövs utan
              lugn och ro att få jobba med de uppgifter som man har.
            </seg>
            <seg xml:id="i-ac1db9c58170572e-0">
              Utanförskapsområden har vi pratat om. Flera har reflekterat över
              den artikel som jag och Tomas Tobé skrev i Dagens Nyheter. Vi
              fann 105 stadsdelar i Sverige där försörjningsfrekvensen var lägre
              än 50 procent år 2006. 100 av de 105 stadsdelarna var socialdemokratiskt
              styrda 20022006. Det vill jag gärna uppmärksamma Luciano Astudillo
              på.
            </seg>
            <seg xml:id="i-c4d6d5d3554caa80-0">
              Vi tar ansvar för detta nu. Det är därför vi har två tydliga
              inriktningar på den skrivelse som vi har på bordet i dag. Den
              ena är att jobba med nyanländas etablering och få fart på den,
              och den andra är att se till att det utanförskap som har bitit
              sig fast i dessa områden inte fortsätter.
            </seg>
          </u>
          <note type="speaker" xml:id="i-a320224f18fc68a7-0">
            Anf. 13 ULF HOLM (mp) replik:
          </note>
          <u who="ulf_holm_0cd69a" xml:id="i-6ae86270d8b89528-1">
            <seg xml:id="i-dcf6b80e71446a6a-0">
              Herr talman! Integration är inte lätt alla gånger. Det krävs
              att man faktiskt har blicken klar och att man har fokus klart
              på att man måste gå framåt och att man måste vidta åtgärder.
            </seg>
            <seg xml:id="i-b4adb4987fbb7d65-0">
              Därför är det rätt oroväckande att regeringen är så bristfällig
              på det här området, hattar fram och tillbaka och har väldigt svårt
              att hitta fokus. Nu har tyvärr Moderaterna hittat ett fokus, och
              det är att det ska ställas mer krav på invandrare. Det finns ju
              förslag från Moderaterna nu om att de flyktingar som flyttar till
              fel kommuner, enligt Elisabeth Svantesson, ska bestraffas. De
              ska inte få lika mycket ersättning. Det är en bestraffningspolitik
              som regeringen fortsätter. På samma sätt som man bestraffar dem
              som blir arbetslösa eller sjuka ska man också nu bestraffa invandrare.
            </seg>
            <seg xml:id="i-74fb18f033a19caf-0">
              Varför kan inte Moderaterna börja säga att man ska belöna dem
              som flyttar till kommuner där man kan få arbete och belöna folk
              för att de handlar på rätt sätt på samma sätt som man ska belöna
              dem som vill leva miljövänligare och ta klimatansvar och belöna
              för framtiden? Jag tycker det är en väldigt konstig politik från
              regeringens sida.
            </seg>
            <seg xml:id="i-77e1a2d1b59d623f-0">
              När det gäller jämställdhetsarbetet blir man ju mörkrädd när
              Elisabeth Svantesson jämför med hur det var 100 år tillbaka. Ja,
              det är möjligt att Elisabeth Svantesson vill ha jämställdheten
              100 år tillbaka, och det har ni väl delvis kanske misslyckats
              med. Men faktum är att de senaste åren har andelen kvinnor i bolagsstyrelser
              minskat. Ni har tagit bort lönekartläggningar. Jämställdhetsanalyser,
              som skulle göras i företag, har ni nu monterat ned så att det
              inte alls är lika starkt fokus på detta. Det innebär i förlängningen,
              kanske inte på ett eller två år utan på några års sikt, att jämställdheten
              kommer att gå tillbaka. Det måste faktiskt regeringen ta ansvar
              för.
            </seg>
          </u>
          <note type="speaker" xml:id="i-646dc55b52e5663b-0">
            Anf. 14 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-4f951707bc19e630-5">
            <seg xml:id="i-9850d7eb99bc8d1c-0">
              Herr talman! Det var många saker. Ulf Holm blandar ihop ett utvecklingsarbete
              och en öppen diskussion som pågår inom mitt parti, Moderaterna,
              med regeringens politik. Vi kanske ändå ska hålla oss till budgetdebatten.
            </seg>
            <seg xml:id="i-302075247e56e686-0">
              Jag tror precis som Ulf Holm på positiva incitament. Därför är
              det så viktigt med etableringssamtalen.
            </seg>
            <seg xml:id="i-cebba45810e6dc52-0">
              När man nu lyssnar på Ulf Holm och läser det yttrande som Miljöpartiet
              har känns det som om det finns en viss diskrepans däremellan.
              I yttrandet står det att ni välkomnar väldigt många av de förslag
              som finns i den här skrivelsen, och det är jag glad för, för jag
              tycker att vi gör väldigt många bra saker. Vi tar ett heltäckande
              grepp över de här frågorna.
            </seg>
            <seg xml:id="i-6fda8435884ce4dc-0">
              Jag nämnde 100 år tillbaka i tiden för att göra en jämförelse
              och se vad som har hänt. Det har hänt fantastiskt mycket. När
              det gäller lönekartläggningen tror jag Ulf Holm är medveten om
              att detta fortfarande ska ske. Där har vi inte gjort någon förändring,
              utan det handlar om periodicitet i jämställdhetsplaner, och jag
              trodde att Ulf Holm visste att de förändringarna var på gång.
            </seg>
            <seg xml:id="i-2ed4945c5c1f3818-0">
              Sammantaget kan jag säga att jag ser att regeringen är på väg
              åt helt rätt håll i integrationspolitiken. Jag kommer aldrig att
              nöja mig förrän vi är framme och situationen är lika för alla
              människor som lever i Sverige, och jag tror att Ulf Holm delar
              den visionen. Vi måste gå framåt, och det gör regeringen.
            </seg>
            <seg xml:id="i-983cc2e814daf667-0">
              Även i jämställdhetspolitiken menar jag att vi gör det. Den tydliga
              jobbpolitik som vi har är positiv för kvinnor.
            </seg>
          </u>
          <note type="speaker" xml:id="i-2c6e5a5f086de1e6-0">
            Anf. 15 ULF HOLM (mp) replik:
          </note>
          <u who="ulf_holm_0cd69a" xml:id="i-6ae86270d8b89528-2">
            <seg xml:id="i-165b33cb6fa15f2c-0">
              Herr talman! Anledningen till att jag lyfte fram Moderaternas
              förslag är att vi har en moderatledd regering. Ni har väldigt
              stort inflytande på politiken, och ni har nu inte presenterat
              några särskilda avtryck i denna budget utan säger att ni håller
              på att utreda och kommer med förslag.
            </seg>
            <seg xml:id="i-b729033f15d51295-0">
              Därför misstänker jag att Moderaternas inflytande på kommande
              förslag kommer att vara stort. Det är oroväckande när man försöker
              lägga skulden på invandrarna. I stället för att belöna och uppmuntra
              ett visst beteende vill man bestraffa invandrare som vill bo i
              andra kommuner.
            </seg>
            <seg xml:id="i-6830242755f59a4d-0">
              Jag tror att den skrivelse som finns är viktig, och där finns
              bra saker, vilket jag också sade i mitt anförande. Det gäller
              etableringssamtalen, och även skrivningarna om EBO är helt okej.
              Men vi ser också att det nu finns förslag som går i helt annan
              riktning, och det är oroväckande.
            </seg>
            <seg xml:id="i-5ba6ece501f6c83a-0">
              Jämställdheten tycker jag att ni på ett tråkigt sätt viftar bort.
              Att göra jämförelsen att det är bättre i dag än för 100 år sedan
              visar att vi tagit ett steg tillbaka i politiken. Vi måste kunna
              blicka framåt, och då måste vi kunna jämföra med hur det såg ut
              förra året, för två år sedan, för tre år sedan, och se på vilka
              politiska områden regeringen gjort förändringar för att förbättra
              jämställdheten.
            </seg>
            <seg xml:id="i-73ee58c33db43f16-0">
              Vi kan se att ni tagit bort kravet på kvotering till bolagsstyrelserna,
              som är en principiellt viktig fråga, inte ett mål men ett medel.
              Ni har också tagit bort kravet på att arbetsgivare ofta ska göra
              lönekartläggningar, som underlättar arbetet med att minska löneskillnaderna
              mellan män och kvinnor.
            </seg>
            <seg xml:id="i-cbb68b979dde1dd4-0">
              Man säger att man gör satsningar på kvinnor och utanförskap samtidigt
              som vi i dessa tider ser att uppsägningarna kommer och att de
              drabbar kvinnor lika mycket som män. I flera regioner sägs anställda
              som jobbar inom sjukvården upp, och de är företrädesvis kvinnor.
              De kommer att drabbas lika hårt som männen.
            </seg>
          </u>
          <note type="speaker" xml:id="i-3ce8a4f8fe51819f-0">
            Anf. 16 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-4f951707bc19e630-6">
            <seg xml:id="i-b8c0638880e4b3be-0">
              Herr talman! Jag vet inte om Ulf Holm lyssnade till allt vad
              jag sade; jag bara konstaterar att det hänt mycket på 100 år tack
              och lov men det finns mycket kvar att göra. Det har jag också
              sagt. Därför tror jag att det är viktigt för kvinnor att inte
              ha det beroendeförhållande till staten som de på olika sätt har
              inom det offentliga. Där finns mycket kvar att göra för att kvinnor
              ska få makt över sitt eget liv.
            </seg>
            <seg xml:id="i-39a3b6befac3265c-0">
              När det gäller det som Ulf Holm sade i början av sin replik,
              att vi inte gör några avtryck, vill jag säga att jag tycker att
              vi gör avtryck. Jag är den första att önska att alla utredningar
              och allt beredningsarbete skulle gå fortare, men Ulf Holm vet,
              precis som jag, att saker tar tid.
            </seg>
            <seg xml:id="i-7e31f5218ef63fae-0">
              Vi gör genomgripande förändringar för nyanlända de första åren
              i Sverige. Vi ser också över hela lagen om mottagande av asylsökande.
              Dessa två utredningar ska synkas så att vi får en samstämmighet,
              arbetslinje, redan från början. Det kallar jag att göra avtryck.
              Vi skickar inte bara in några miljoner här och där i olika projekt,
              utan vi gör om hela mottagandesystemet så att människor som kommer
              till Sverige och bidrar eller söker skydd ska ha möjlighet att
              snabbt ta sig in på arbetsmarknaden. Det kallar jag att göra avtryck,
              herr talman.
            </seg>
          </u>
          <note type="speaker" xml:id="i-72b391b03f8cf843-0">
            Anf. 17 ANNIKA QARLSSON (c):
          </note>
          <u who="annika_qarlsson_20ca89" xml:id="i-e151340b15273c15-0">
            <seg xml:id="i-4991171e40d82154-0">
              Herr talman! Det betänkande vi debatterar i dag gäller utgiftsområde
              13, Integration och jämställdhet. Jag ska försöka gå igenom båda
              områdena på mina tio minuter.
            </seg>
            <seg xml:id="i-3a46db1db1d4e520-0">
              Det alliansregeringen gjorde när den tog över regeringsmakten
              2006 var att ta på sig uppdraget att bryta utanförskapet. Då befann
              sig mer än en miljon människor utanför arbetsmarknaden. Bakgrunden
              var tolv år av misslyckad socialdemokratisk arbetsmarknads- och
              integrationspolitik. Stora grupper av den vuxna befolkningen stod
              helt utanför arbetsgemenskapen utan möjlighet till delaktighet
              och möjlighet till egen försörjning. Att bekämpa utanförskapet
              blev och är den viktigaste utmaningen för partierna i alliansregeringen.
            </seg>
            <seg xml:id="i-ffa6aee69162cf0b-0">
              Luciano Astudillo inledde sitt anförande med att säga att det
              så här långt varit ett misslyckande. Jag vet inte om jag vill
              hålla med honom om att 180 000 fler i arbete är ett misslyckande.
              I stället är det en stor framgång, och vi kan efter två år se
              ett tydligt trendbrott. Under de senaste åren har vi sett många
              som tidigare stod långt utanför ta sig in på arbetsmarknaden.
              Det har skett en kraftig minskning av arbetslösa, sjukskrivna
              och personer i arbetspolitiska åtgärder. Men det är otillräckligt,
              och den största utmaningen kvarstår.
            </seg>
            <seg xml:id="i-05fa99d59a7f7a28-0">
              Under de senaste månaderna har uppgiften att bryta utanförskapet
              blivit än viktigare. När varslen och arbetslösheten nu ökar dramatiskt
              på grund av finansoro och lågkonjunktur finns risken att de som
              i dag står längst från arbetsmarknaden trängs ännu längre ut.
              Det gäller inte minst våra nya svenskar.
            </seg>
            <seg xml:id="i-39f07dbf2684270d-0">
              I den budget som presenterades i september finns historiskt kraftfulla
              åtgärder. Det är den mest expansiva budgeten i Europa. I de insatser
              för jobb och omställning som levererades i fredags tillförs ytterligare
              medel på 8,3 miljarder. Med kraftfulla förstärkningar till Arbetsförmedlingen
              för att kunna möta nya arbetslösa korttidsarbetslösa, långtidsarbeta
              samt nya medel till yrkeshögskolan och yrkesvux står vi starkt
              rustade för att möta de sämre tider och den lågkonjunktur som
              vi nu går in i.
            </seg>
            <seg xml:id="i-40540678b8431cc3-0">
              Att arbete är vägen till integration verkar vi vara eniga om
              i kammaren. Vi vet att arbete är en viktig väg till integration
              genom de kontakter man får med andra på ett naturligt sätt. Det
              ger en social tillhörighet och är en väg att ta makten över sitt
              eget liv. Därför är vår uppgift att se till att människor snabbt
              får stöd för att komma in på arbetsmarknaden. Efter den första
              tiden i Sverige ska den reguljära arbetsmarknads- och näringspolitiken
              vara utformad på ett sådant sätt att den passar alla.
            </seg>
            <seg xml:id="i-ff699e66f8632d8c-0">
              Centerpartiet har låtit undersöka hur utanförskapet ser ut runt
              om i Sverige. Det finns, som sagt, områden inte bara i storstadsregionerna
              utan över hela landet där många inte har en egen försörjning av
              förvärvsarbete. Det gäller att i dessa områden göra ytterligare
              insatser för att bryta det utanförskap som annars har en tendens
              att gå vidare i arv.
            </seg>
            <seg xml:id="i-1081a6330cc89e70-0">
              Vi måste hitta nya strategier för att bryta människors utanförskap
              och maktlöshet och förbättra integrationen. Därför är det första
              mötet med den svenska arbetsmarknaden avgörande. Vi kan se att
              många nyanlända i dag inte kommer ut i arbete tillräckligt snabbt.
              Vi har tidigare hört att mediantiden för nyanlända är sjuåtta
              år från folkbokföring till sysselsättning. För kvinnor är tiden
              ännu längre. Dessutom skiljer det mycket mellan olika kommuner.
              Där mottagandet och introduktionen fungerar bra, till exempel
              i Värnamo, har vi betydligt lägre arbetslöshet och betydligt kortare
              tid innan man kommer in i arbete.
            </seg>
            <seg xml:id="i-7902a7813e7e68b1-0">
              Regeringen kommer i vår med en proposition som ska ta ett helhetsgrepp
              på flyktingmottagandet och integrationen med syfte att få ett
              mer flexibelt mottagande och introduktion av nyanlända som bygger
              på åtgärder som snabbt etablerar personer på arbetsmarknaden.
              Vi har i skrivelsen, som också hanteras i detta betänkande, ingångarna
              för hur det ska se ut.
            </seg>
            <seg xml:id="i-856249bdd3d30a5a-0">
              I våras presenterades utredningen Egenansvar med professionellt
              stöd av Monica Werenfels Röttorp. Centerpartiet välkomnar många
              av de förslag som presenteras där. Låt mig ge några exempel på
              sådant som jag ser kan vara positiva ingångar inför arbetet med
              integrationspolitiken.
            </seg>
            <seg xml:id="i-8906abcec1e4b401-0">
              Till att börja med har vi introduktionslotsen som ska ansvara
              för att upprätta utvecklingsplaner tillsammans med den nyanlände
              och vara förmedlande kontakt, pådrivare, ledstång och kontrollant.
              Vi anser också att introduktionsprogrammet behöver bestå av såväl
              svenskundervisning och samhällskunskap som förberedande arbetslivskunskap,
              och det måste göras utifrån vars och ens förutsättningar. För
              att möta det på ett bra sätt krävs många olika aktörer. Redan
              i dag har regeringen tillsatt medel för att öka sfi-lärarnas kompetens.
              Tydligare mål i kursplanerna och obligatoriska nationella prov
              är åtgärder för att stärka sfi-undervisningen.
            </seg>
            <seg xml:id="i-08085540de3749f6-0">
              I utredningen föreslås också att man ska ha möjlighet att arbeta
              extra vid sidan om introduktionen för att på så sätt öka sin inkomst
              men även ta steget in i arbetslivet. Dessutom finns ett förslag
              som bygger på individuell ersättning i stället för familjeersättning,
              vilket vi välkomnar. Det gör att incitamenten för kvinnor att
              genomföra sin introduktion ökar betydligt.
            </seg>
            <seg xml:id="i-4bcf23ec121cd816-0">
              Sverige behöver fler jobb i växande företag. Vi har hört tidigare
              talare säga att det är stat och regering och möjligtvis riksdag
              som ska ordna dessa arbeten, men vi som tror på marknadsekonomin
              vet att det är människorna ute i företagen som gör att de växer
              och frodas. Nya idéer, kunskap och nya anställningar kommer till.
            </seg>
            <seg xml:id="i-6bf53ab793639989-0">
              Vi vet också att många invandrare vill starta företag men möter
              särskilda hinder för att de saknar nätverk och har svårare att
              få fram kapital. I områden där utanförskapet är mycket stort har
              regeringen därför initierat nystartskontor. Tillgången till kvalificerad
              och specialiserad rådgivning ökar, och det finns möjlighet att
              delta i mentorprogram. Medel har också avsatts till Nutek och
              Almi samt till riskkapital.
            </seg>
            <seg xml:id="i-7a5e3699064de15c-0">
              Vi ser även yrkesvux och yrkeshögskolan som viktiga satsningar
              riktade till dessa grupper. Framför allt handlar det om att sänka
              trösklarna in på arbetsmarknaden. Luciano Astudillo gjorde sig
              lustig över att det än så länge bara är 2 000 i instegsjobben.
              Jag tycker att det är fantastiskt att vi har 2 000 där. Det är
              synd att de inte har använts bättre så att ännu fler kunnat ta
              del av insatserna, men jag ser att Arbetsförmedlingen runt om
              i landet börjar förstå vikten av och möjligheten med dessa insatser.
              Inte minst har Arbetsförmedlingen i Borås gjort framsteg och insett
              att det är en bra insats som bör användas på ett annat sätt.
            </seg>
            <seg xml:id="i-0af2d92d6b60a09b-0">
              Jämställdheten finns också med i det här betänkandet. Med en
              väl utbyggd barnomsorg och föräldraförsäkring, och nu även jämställdhetsbonusen,
              har Sverige mycket goda förutsättningar att nå ett jämställt samhälle.
              I vissa avseenden har vi nått mycket långt. Vi har en hög andel
              yrkesverksamma kvinnor i Sverige. År 2007 ingick 2,1 miljoner
              kvinnor i åldern 2064 år i arbetskraften. Det motsvarar 81 procent
              av kvinnorna. Betydligt fler kvinnor än män har eftergymnasial
              utbildning, och nästan dubbelt så många kvinnor som män tar ut
              högskoleexamen. Men många utmaningar kvarstår. Statistiken visar
              nämligen samtidigt att vi har långt kvar.
            </seg>
            <seg xml:id="i-07d53250715a2480-0">
              Under anslaget 3:1, Särskilda jämställdhetsåtgärder, visar vi
              att vi använder jämställdhetsmedel till många både små och stora
              projekt, såsom
            </seg>
            <seg xml:id="i-3f9474ced897f45f-0">
              Regeringens insatser på jämställdhetsområdet är många och finns
              också på andra departement. Vi kan ta till exempel skattesänkningar
              för låg- och medelinkomsttagare, som vi vet gynnar kvinnor, som
              är överrepresenterade i dessa inkomstskikt.
            </seg>
            <seg xml:id="i-dcf381bb46c36126-0">
              Vi har också en satsning med 100 miljoner kronor under 20072009.
              Pengarna ska användas till att stärka kvinnors företagande och
              stärka kunskapen och forskningen om kvinnors företagande. För
              att särskilt synliggöra kvinnors företagande och inspirera fler
              kvinnor till att starta företag påbörjade regeringen under hösten
              en rekrytering av ambassadörer och har utsett 880 ambassadörer
              över hela landet.
            </seg>
            <seg xml:id="i-3e89f0f0be6b0c6f-0">
              Många kvinnor arbetar i branscher som delvis är stängda för företagare.
              Genom att öppna för fler entreprenörer inom vård, skola och omsorg
              får fler kvinnor möjlighet att bli företagare. Regeringens ambition
              att öka företagandet i vårdsektorn har gett resultat. Enligt Eurostat
              har antalet kvinnor i Sverige som är företagare inom vård och
              omsorg ökat med nästan 3 000 personer.
            </seg>
            <seg xml:id="i-1a8ef2c8ba7a25ea-0">
              Utredningen om trygghetssystemen för företagare har presenterat
              sitt betänkande under hösten. Regeringen avser att återkomma med
              förslag på området. Eftersom kvinnor använder dessa system mer
              än män blir steget för kvinnor till att bli företagare mer riskfyllt.
            </seg>
            <seg xml:id="i-4414770dfe2825e4-0">
              Regeringen har också tillfört medel till Sveriges Kommuner och
              Landsting för att öka jämställdhetsarbetet ute i landets kommuner.
              Satsningar ska leda till konkreta och varaktiga förändringar,
              så att båda könens olika villkor beaktas och man får lika service.
            </seg>
            <seg xml:id="i-1f141366ee0ec9e9-0">
              Just nu pågår 23 intressanta jämställdhetssatsningar över hela
              Sverige. Det handlar bland annat om jämställdhetsintegreringsarbete
              i skola och barnomsorg. Det finns också exempel på kommuner där
              man ser över rutiner för att säkerställa att män och kvinnor får
              likvärdig service inom hemtjänsten och att resurser till aktiviteter
              för flickor och pojkar fördelas lika. I Västra Götaland jämställdhetsutbildar
              man politiker, chefer och handläggare och jämställdhetsintegrerar
              hela sin verksamhet. Flera förvaltningar runt om i landet jobbar
              med jämställdhetsintegrering av ledningssystem och metoder för
              verksamhetsutveckling.
            </seg>
            <seg xml:id="i-a58ccb735806a2f6-0">
              Alla dessa projekt kommer att göra skillnad i vardagen i den
              lokala verksamheten för alla där de genomförs, främst för flickor,
              unga tjejer och kvinnor, också genom den kunskap som kan sprida
              sig vidare.
            </seg>
            <seg xml:id="i-78ca77ef44b1fe70-0">
              Regeringens arbete med att genomföra sin plan för jämställdhetsintegrering
              i Regeringskansliet fortsätter för att förbättra förutsättningarna
              för att ett jämställdhetsperspektiv införlivas i alla steg av
              beslutsprocessen av de aktörer handläggare och chefer som normalt
              sett deltar i beslutsfattandet. Dessutom har Nationella sekretariatet
              för genusforskning vid Göteborgs universitet fått i uppdrag att
              bygga upp ett stöd för de statliga myndigheternas arbete med jämställdhetsintegrering
              för att ytterligare stärka kunskapsbasen i arbetet. Det handlar
              om att kvalitetssäkra den offentliga verksamheten för att både
              kvinnor och män ska veta att den service som samhället erbjuder
              svarar mot bådas villkor och behov.
            </seg>
            <seg xml:id="i-560a2096e22f08cf-0">
              Det är mycket som görs. Jag kan ta några ytterligare exempel:
            </seg>
            <seg xml:id="i-751f04d5b00c3e3a-0">
              För att återknyta till det jag började med: Vi har mycket bra
              förutsättningar, men mycket är kvar att göra. Med alliansregeringen
              har mycket redan startats som kommer att ge påverkan, nu och framöver.
              Med alla de åtgärder och förslag som regeringen och vi fyra allianspartier
              nu genomför visar vi återigen att vi förvaltar det förtroende
              som vi fick vid valet 2006 väl.
            </seg>
          </u>
          <note xml:id="i-7d672f6ab342777a-0">
            Jag yrkar bifall till förslaget i utskottets betänkande.
          </note>
          <note type="speaker" xml:id="i-3667319315feef89-0">
            Anf. 18 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-c67dcedd6ee3ad86-3">
            <seg xml:id="i-1f96ad1a84738478-0">
              Herr talman! Jag vill tacka Annika Qarlsson för hennes anförande,
              men vill också göra en korrigering. Det är inte så att jag gjorde
              mig lustig över instegsjobben. Det är bra att 2 000 människor
              har ett instegsjobb att gå till. Jag var bara oerhört kritisk
              till hur dåligt det gick, med integrationsfiaskot som ni bidrar
              till. På arbetsförmedlingarna i dag är ungefär var tredje som
              är inskriven utrikes född. Så pass liten effekt har er politik
              gett. Det var mer kritik av att det görs alldeles för lite.
            </seg>
            <seg xml:id="i-1a462a593a925f4a-0">
              Det är väl snart dags att på något sätt medge att er orättvisa
              jobbpolitik inte duger. Att ge en otrygghetschock och skrämma
              både sjuka och arbetslösa genom att försämra allas vår trygghet
              dög inte, fungerade inte. Det var inte så att det ledde till att
              många människor kom tillbaka till jobb. Ni jagar in dem i låglöneträsket.
            </seg>
            <seg xml:id="i-4bd567e5752b59fd-0">
              Dessutom tömde ni Arbetsförmedlingens kassa på resurser för alla
              de viktiga insatserna, omställningsutbildningarna och bristyrkesutbildningarna
              som kunde ha givit människor möjlighet att ta de jobb som ändå
              tillkom förra året. Är det inte dags att backa från det där nu?
            </seg>
            <seg xml:id="i-8743f355895b2c1f-0">
              Jobbfokus tror jag är viktigt för både integrationen och jämställdheten.
              Där verkar vi åtminstone retoriskt vara överens. Men i praktiken
              är det en annan politik ni för. Akademikerförmedlingen för nyanlända
              i Helsingfors stängs för att det inte finns resurser. Den borgerliga
              regeringen har infört ett vårdnadsbidrag. Hur tror ni att det
              bidrar till att stärka jämställdheten och integrationen för de
              kvinnor som är födda i ett annat land och erbjuds det i stället
              för svenskutbildning och möjlighet till arbete?
            </seg>
            <seg xml:id="i-9ba0d46f906bb8d0-0">
              Annika Qarlsson! Det går bra att säga vad som helst här. Men
              i praktiken gör ni precis tvärtom.
            </seg>
          </u>
          <note type="speaker" xml:id="i-e90ba6b4ae464008-0">
            Anf. 19 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-e151340b15273c15-1">
            <seg xml:id="i-258efc51662bee46-0">
              Herr talman! Jag lyssnade noga på Luciano Astudillos inlägg i
              början. Han stod och talade om att Socialdemokraterna erkänner
              att man har bedrivit en felaktig integrationspolitik och att det
              under lång tid har byggts upp ett utanförskap som vi i dag har
              att ta hand om. Vi har både dem som kommer hit som nya i dag och
              resultatet av den socialdemokratiska integrationspolitiken att
              ta hand om.
            </seg>
            <seg xml:id="i-e47b6c1ea2561e15-0">
              Jag vet inte om Socialdemokraterna nästa vecka, när vi har debatten
              om arbetsmarknadsfrågorna, kommer att stå och tala om: Vi hade
              också fel när det gäller arbetsmarknadspolitiken. Att mitt i en
              brinnande högkonjunktur ha det högsta antalet arbetsmarknadsåtgärder
              under överskådlig tid är ett rätt anmärkningsvärt förfarande.
            </seg>
            <seg xml:id="i-097a13210ee3c8ba-0">
              Det vi har gjort sedan vi har tagit över handlar om att i stället
              följa konjunkturer. I ett läge med högkonjunktur ska inte människor
              vara inlåsta i åtgärder. I stället ska man ha möjlighet att gå
              till de arbeten som finns tillgängliga.
            </seg>
            <seg xml:id="i-e2ce21651b9d6b63-0">
              Konjunkturen viker otroligt fort och vi kan ännu inte avgöra
              vad det kommer att få för konsekvenser totalt sett. Vi ser ännu
              ingen avstannande effekt i varselstatistiken. Vi vet att det kommer
              olika skeden. Vi kanske kommer att kunna se att det har gått över
              i skede två och att de i ledet efter dem som var först börjar
              varslas. Det kommer att komma fler steg.
            </seg>
            <seg xml:id="i-c608c9b21cb29d56-0">
              Det handlar om att se till att göra de insatser som krävs nu.
              Det är det regeringen gör. Vi hade en historiskt stark budget
              som vi lade fram redan i september och som vi nu har att hantera.
              Utöver det kommer vi självklart att komplettera med det som krävs.
              Förra veckans insatser är en del i det.
            </seg>
          </u>
          <note type="speaker" xml:id="i-434937d8bc535dc4-0">
            Anf. 20 LUCIANO ASTUDILLO (s) replik:
          </note>
          <u who="luciano_astudillo_861f97" next="cont" xml:id="i-e69459b0bb076e0b-0">
            <seg xml:id="i-6c3bd7d383c07b66-0">
              Herr talman! Jag tror att Annika Qarlsson inte riktigt hörde
              vad jag sade i mitt huvudanförande. Jag sade inte att vår politik
              var felaktig men alldeles för otillräcklig. Därför pågår ett förnyelsearbete
              och ett arbete med att förstärka vår politik för integration.
            </seg>
            <seg xml:id="i-bd0dd8d3bee87d6f-0">
              Men så lätt ska inte Annika Qarlsson komma undan sitt ansvar.
              Det är ni som regerar och bär ansvaret för att utanförskapet nu
              ökar. På ett år har arbetslösheten bland utrikes födda ökat. Det
              kan inte Annika Qarlsson skylla på en socialdemokratisk regering.
            </seg>
          </u>
          <note xml:id="i-506ad9e6862102d9-0">
            (ANNIKA QARLSSON (c): Nej.)
          </note>
          <u who="luciano_astudillo_861f97" prev="cont" xml:id="i-11966b16b26e5503-0">
            <seg xml:id="i-34b9174fddc7eabd-0">
              Nej. Gapet är fortfarande 12 procent mellan utrikes födda och
              inrikes födda. Var är den kraftfulla politiken för att möta det?
              Vi hade brister i vår politik. Det var till exempel inte tillräckligt
              mycket jobbfokus i mottagandet, absolut.
            </seg>
            <seg xml:id="i-2fb741f3c8d04e2e-0">
              Vi sträckte dessutom ut handen till ett antal borgerliga partier
              redan förra mandatperioden för att hitta en bättre ordning för
              flyktingmottagandet. Nej, makten var viktigare än att komma överens
              om en hållbar långsiktig lösning på detta så viktiga område. Det
              är svåra och knepiga frågor.
            </seg>
            <seg xml:id="i-b90143db5d67fa16-0">
              Svara på de frågor som jag ändå ställde. Hur ser Annika Qarlsson
              på att man drar ned på Akademikerförmedlingen för nyanlända i
              Helsingfors? Det är faktiskt en resursfråga, trots superpaketet
              som ni satsar på. Hur ser Annika Qarlsson på vårdnadsbidragets
              effekter för jämställdheten och integrationen i Sverige?
            </seg>
          </u>
          <note type="speaker" xml:id="i-8ce97a4cc5a2f74f-0">
            Anf. 21 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-e151340b15273c15-2">
            <seg xml:id="i-1a171f8a5bb2d61c-0">
              Herr talman! Detta är jättespännande frågor. Det är också intressant
              när man hör olika versioner av verklighetsbeskrivningar.
            </seg>
            <seg xml:id="i-c65eba3948ea5bab-0">
              Jag har inget minne av några utsträckta händer och någon förutsättningslös
              diskussion i integrationspolitiken. Däremot kan jag se att vi
              har påbörjat ett arbete. Längre än så har vi inte kommit. Vi behöver
              ha många år på oss för att bryta det som har byggts upp under
              en lång tid.
            </seg>
            <seg xml:id="i-7b75d6937883581a-0">
              Det jag ser är att vi gör insatser som möter upp dem som har
              funnits här länge. Det handlar om instegsjobben, som är det som
              är snabbast. Men vi har också nystartsjobb och andra insatser
              som handlar om dem som har stått långt ifrån arbetsmarknaden.
            </seg>
            <seg xml:id="i-323882f3355d554c-0">
              Det vi också har gjort handlar om Arbetsförmedlingens arbetsuppdrag.
              Den förra regeringen använde sig av väldigt många delmål. Det
              var väldigt styrt, och man skulle komplettera eller vidta åtgärder
              på alla områden på alla andra politikområden som var misslyckade.
            </seg>
            <seg xml:id="i-c6635228ee7dfe39-0">
              Det vi nu har gjort är att ge ett tydligt uppdrag till Arbetsförmedlingen
              att förmedla jobb. Det handlar om att se till att finnas där med
              coachning, matchningsinsatser och kortare utbildningar där det
              krävs. Det handlar också om att gå in i åtgärder för dem som står
              allra längst från arbetsmarknaden för att de sedan stegvis ska
              kunna ta sig tillbaka in. Vi gör satsningar när det gäller både
              lönebidrag och andra delar.
            </seg>
            <seg xml:id="i-a908c0e93cb7d52d-0">
              Vi har påbörjat en resa och ett stort arbete. Detta är ingenting
              som man klarar ut på en kafferast. Jag ser också att dessa saker
              har påbörjats och nu börjar få effekt. Men det kommer att krävas
              mycket mer arbete. Det kommer också att krävas mer insatser, speciellt
              som vi går in i den lågkonjunktur som vi nu har tagit drastiska
              steg in i.
            </seg>
            <seg xml:id="i-c09a7ae889328478-0">
              Jämställdhet handlar väldigt mycket om att se till att vi har
              incitament för arbetslinjen. Det kan man se att vi har på alla
              olika områden.
            </seg>
          </u>
          <note type="speaker" xml:id="i-0120424a2dc346b8-0">
            Anf. 22 EVA FLYBORG (fp):
          </note>
          <u who="eva_flyborg_efb4d4" xml:id="i-b4d5b972fd74f50a-0">
            <seg xml:id="i-3f59c916656a051f-0">
              Herr talman! Allra först vill jag inleda med att konstatera att
              statsrådet Nyamko Sabuni återigen deltar i utskottets debatt.
              Det är rätta takter och välkommet. Det var vi inte vana vid från
              den förra regeringens statsråd. Jag tycker att det visar på ett
              uppriktigt engagemang, och det är mycket välkommet.
            </seg>
            <seg xml:id="i-3f61a5ddd4174ba7-0">
              Jag vill inleda med att slå fast att det är en mänsklig rättighet
              att skyddas mot diskriminering, precis som vi talade om här i
              kammaren i går. Enligt FN:s allmänna förklaring om de mänskliga
              rättigheterna är alla människor födda fria och lika i värde och
              rättigheter. Diskriminering är förbjuden.
            </seg>
            <seg xml:id="i-445b47b0f8c904ab-0">
              Alla är berättigade till alla de fri- och rättigheter som omfattas
              av förklaringen utan åtskillnad av något slag som ras, hudfärg,
              kön, språk, religion, politisk eller annan uppfattning, nationellt
              eller socialt ursprung, egendom, börd eller ställning i övrigt.
              Det grundläggande är rätten att bli sedd och bemött för den man
              är och inte vad man är.
            </seg>
            <seg xml:id="i-ca6b9868370dddbf-0">
              Diskriminering är ett stort problem som vi tar på stort allvar.
              Det är oacceptabelt att diskriminera människor oavsett vad diskrimineringen
              grundar sig i. Alla ska behandlas lika och med lika värde och
              värdighet. Utan den grundläggande värderingen får vi ett värdelöst
              samhälle.
            </seg>
            <seg xml:id="i-fe735e7f49187d4e-0">
              I detta betänkande finns förslag om att riksdagen ska ställa
              sig bakom regeringens förslag om medel till den nya myndigheten
              Diskrimineringsombudsmannen. Arbetet mot diskriminering måste
              ha fortsatt hög prioritet. Jag är övertygad om att den nya sammanslagna
              myndigheten kommer att förenkla och effektivisera antidiskrimineringsarbetet.
              Det är viktigt.
            </seg>
            <seg xml:id="i-a09092e0d9b63b3c-0">
              Regeringens skrivelse Egenmakt mot utanförskap regeringens strategi
              för integration innehåller regeringens bedömningar om vilken inriktning
              som integrationspolitiken bör ha under åren 20082010. Mot bakgrund
              av det underlag som presenteras i skrivelsen bedömer regeringen
              att integrationspolitiken under mandatperioden fram till 2010
              framför allt bör fokuseras på sju strategiska områden.
            </seg>
            <seg xml:id="i-80dd8e919b5167aa-0">
              De områdena är
            </seg>
            <seg xml:id="i-b4a59f6543f44234-0">
              Herr talman! Med den nya strategin känner jag tillförsikt inför
              det fortsatta arbetet med dessa viktiga frågor. Regeringens ambition
              är självfallet att bryta det utanförskap vi har kunnat se under
              många tidigare år.
            </seg>
            <seg xml:id="i-3a4b03eeecdb8c0f-0">
              De viktigaste redskapen för det är helt enkelt åtgärder för att
              få fler i arbete. För de tidigare ganska stora kullarna av invandrare
              på 50- och 60-talen ser vi inte alls samma problem med ett utanförskap.
              Varför det? Jo, de fick ganska direkt ett arbete.
            </seg>
            <seg xml:id="i-a54c061485c8b248-0">
              Sverige behövde arbetskraft. Genom arbetet får man språket, och
              genom språket får man integrationen. Har föräldrarna jobb och
              känner sig som en del av samhället känner sig också ungdomarna
              och barnen som en del av samhället. Då föds inte subkulturer,
              då hör man till, och då behöver man inte attackera.
            </seg>
            <seg xml:id="i-58fa54308ad1a79c-0">
              För att få fler i arbete är det generellt sett viktigt att förbättra
              matchningen mellan tillgänglig arbetskraft och arbetsmarknadens
              behov. Vi tror inte på särskilda säråtgärder som är riktade mot
              just invandrare som grupp. Åtgärder ska i stället riktas mot individens
              behov och förutsättningar.
            </seg>
            <seg xml:id="i-2da8b683b8e1709b-0">
              Flera reformer har gjorts för att öka invandrares deltagande
              på arbetsmarknaden. Det gäller främst instegsjobb, som vi har
              talat om tidigare, nystartsjobb, jobb- och utvecklingsgarantin
              och jobbgarantin för ungdomar. Satsningar görs också på kompetensutveckling
              av sfi-lärare, inte minst viktigt, yrkesbedömning och validering
              av utländsk examen samt kompletterande högskoleutbildning.
            </seg>
            <seg xml:id="i-830302f0dca7343a-0">
              Det nya målet för integrationspolitiken är bra. Att vi alla har
              lika rättigheter, skyldigheter och möjligheter oavsett etnisk
              och kulturell bakgrund är ju själva grunden för ett rättvist samhälle.
            </seg>
            <seg xml:id="i-3861680476408348-0">
              Sammanfattningsvis ser vi fram emot den proposition som regeringen
              avser att återkomma med till riksdagen under våren 2009. Av budgetpropositionen
              framgår att den ska innehålla förslag som tar ett helhetsgrepp
              om allt jag tidigare talade om beträffande flyktingmottagandet
              i syfte att stärka morötterna för en snabbare arbetsmarknadsetablering
              för våra nyanlända svenskar.
            </seg>
            <seg xml:id="i-f619a373bcb5296b-0">
              Det är en ytterst angelägen reform för integrationspolitiken
              som kommer att omfatta en genomgripande översyn av ersättningssystemen,
              introduktion, sfi-utbildning och tydligare vägledning för den
              enskilde i fråga om bostadsort och arbete. I väntan på kommande
              förslag tillförs ytterligare medel till kommunerna vid flyktingmottagande
              för bland annat organiserad vidareflyttning och ersättning till
              kommuner med extraordinära kostnader.
            </seg>
            <seg xml:id="i-e60123f40a7fec67-0">
              Herr talman! På jämställdhetspolitikens område är det viktigt
              att fortsätta arbetet för ett samhälle där kvinnor och män delar
              makt och inflytande i alla delar av samhällslivet. Det målet står
              fast.
            </seg>
            <seg xml:id="i-dc4765707a3ac9d6-0">
              Regeringen kommer däremot att återkomma med en översyn av de
              gamla delmålen, och vi inväntar därför detta arbete. Mot bakgrund
              av det står vi bakom regeringens fortsatta satsning på särskilda
              jämställdhetsåtgärder. Låt mig ge några exempel på detta.
            </seg>
            <seg xml:id="i-5f39a01467de28c3-0">
              Regeringen arbetar med en jämställdhetsintegrering som syftar
              till att ge de jämställdhetspolitiska målen genomslag i hela regeringens
              politik. Samtidigt arbetar man med kompletterande insatser inom
              andra delar. Exempel på detta är handlingsplaner för att bekämpa
              mäns våld mot kvinnor och handlingsplaner mot prostitution och
              människohandel.
            </seg>
            <seg xml:id="i-a3f6fc44cbef2cdc-0">
              Man gör också en satsning på jämställdhetsintegrering i den kommunala
              verksamheten och en jämställdhetssatsning inom skolans område
              som regeringen fattade beslut om i juni 2008.
            </seg>
            <seg xml:id="i-6a62e23db244e05d-0">
              Regeringen har gett FAS, Forskningsrådet för arbetsliv och socialvetenskap,
              i uppdrag att inrätta ett treårigt forskningsprogram om kvinnors
              hälsa.
            </seg>
            <seg xml:id="i-d2ff49d31d3e9e45-0">
              Jämställdhetsarbetet inom Regeringskansliet fortsätter med oförminskad
              kraft.
            </seg>
            <seg xml:id="i-86084ac2d9ff7953-0">
              Regeringen har också till exempel givit i uppdrag till Boverket
              att se över den fysiska utformningen av stadsmiljön ur ett jämställdhetsperspektiv.
              Syftet är att minska den rädsla som många kvinnor tyvärr känner
              när de vistas på dåligt upplysta platser, till exempel i gångtunnlar.
              Vi har buskage som skapar dolda miljöer och så vidare. Ambitionen
              är att öka kvinnors och flickors trygghet och därigenom tillgången
              till det offentliga rummet.
            </seg>
            <seg xml:id="i-3543384a2f3083ab-0">
              Sammanfattningsvis tillstyrker vi regeringens förslag till medelsanvisning
              på anslag inom utgiftsområde 13.
            </seg>
          </u>
          <note xml:id="i-c8376e93379abac3-0">
            Herr talman! Jag yrkar bifall till utskottets förslag i betänkandet
            och avslag på samtliga motioner.
          </note>
          <note type="speaker" xml:id="i-fe77b1d41d7457cb-0">
            Anf. 23 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-c7788cb24333393c-0">
            <seg xml:id="i-c80bdbb372eb9740-0">
              Herr talman! En väl fungerande integration är av avgörande betydelse
              för att minska utanförskap och rotlöshet hos människor med invandrarbakgrund.
              Vi kristdemokrater vill bejaka mångfalden och bygga ett samhälle
              där alla behövs, där alla har en uppgift och där alla har samma
              rättigheter och skyldigheter.
            </seg>
            <seg xml:id="i-4030dbf656ae337d-0">
              För en ökad delaktighet i samhället krävs dels att människor
              har makt över sin vardag, dels att människor har möjlighet att
              påverka samhället omkring sig. Människors vilja och förmåga till
              egen försörjning ska tas till vara bland annat genom att skapa
              goda förutsättningar för arbete och företagande. Det är en förutsättning
              för att motverka utanförskap och segregation.
            </seg>
            <seg xml:id="i-1fe5794cd69650b6-0">
              Varje medborgare ska ha rätt att utöva sina mänskliga rättigheter,
              att bosätta sig var han eller hon vill, att utöva sin religion,
              att lära sina barn sitt modersmål och så vidare. Det framkom som
              sagt i ett radioprogram i morse att det mest effektiva sättet
              att få ett jobb är att bosätta sig var man vill. Boverkets undersökning,
              som redovisades, visade vilken effekt detta har på möjligheten
              att få ett jobb.
            </seg>
            <seg xml:id="i-2a9fc2396775c4c9-0">
              I Socialdemokraternas reservation står det att det är ett problem
              att flyktingar inte är jämnt fördelade i Sverige. ½ miljard satsas
              på en solidaritetsbonus för dem som redan har tagit emot flyktingar.
              Det är alltså en retroaktiv utbetalning. Men vilka framåtsyftande
              åtgärder har Socialdemokraterna för att främja kommunernas flyktingmottagande?
              Frågan är: Hur ska vänsterkartellen kunna samverka om flyktingmottagandet
              när man har så olika syn på det?
            </seg>
            <seg xml:id="i-ad09f9cc5dd48666-0">
              På integrationsområdet händer just nu väldigt mycket. Alliansen
              är fast besluten att göra allt för att bryta utanförskapet i områden
              som präglas av stort utanförskap. Jag har noterat att det är glädjande
              att alliansmajoriteten i Helsingforss stad nu satsar 8 miljarder
              för att bygga och renovera miljonprogramsområdena. Det behövs
              ett bostadslyft för att lyfta upp dessa områden.
            </seg>
            <seg xml:id="i-6e2125e66104e6eb-0">
              Personer som har fått uppehållstillstånd i Sverige måste snabbt
              få möjlighet att lära sig svenska för att på så sätt underlätta
              integrationen och ett snabbt inträde på arbetsmarknaden. Exempel
              på sådana insatser under inledningsfasen är, som regeringen nu
              har infört, instegsjobb, sfi-bonus, ökade satsningar på validering
              av kunskap och kompetens med mera.
            </seg>
            <seg xml:id="i-f06ba036f261ff0b-0">
              Vi vet att en stor del av den diskriminering invandrare utsätts
              för inte har vare sig med brist på språk- eller yrkeskunskaper
              att göra. Det beror helt enkelt på ren diskriminering. Detta måste
              vi naturligtvis arbeta vidare med för att motverka. Vi ska ha
              en bra diskrimineringslagstiftning som är tydlig i sin utformning
              och enligt vilken man kan döma personer, både juridiska och fysiska,
              som diskriminerar.
            </seg>
            <seg xml:id="i-2f6903cd33b7186e-0">
              Vi antog i våras en ny diskrimineringslagstiftning som jag hoppas
              ska fortsätta att verka i rätt riktning. Regeringens diskrimineringsersättning
              är också ett bra sätt att motverka diskriminering. Det ska kosta
              att diskriminera.
            </seg>
            <seg xml:id="i-a317018ec556342c-0">
              Den ideella sektorns betydelse och potential för att bidra till
              en bättre integration är en outnyttjad kraft och något som den
              förra, socialdemokratiska regeringen sällan ägnade särskilt stor
              kraft åt. Av denna anledning avser regeringen att genomföra en
              dialog med den ideella sektorn i syfte att förstärka dess möjlighet
              att bidra till integration under introduktionsfasen. Jag är glad
              över det initiativet, och jag är övertygad om att den ideella
              sektorn kan bidra med mycket mer än den gör i dag. I det arbetet
              behöver den stöd och support från politiskt håll. Därför är den
              planerade dialogen välkommen.
            </seg>
            <seg xml:id="i-03436291001a5609-0">
              För att förbättra matchningen på arbetsmarknaden för nyanlända
              satsar regeringen på att stimulera olika personer att flytta till
              orter där jobben finns. Men det är viktigt att det inte blir ett
              tvång.
            </seg>
            <seg xml:id="i-7f9dbcea8e761690-0">
              Instegsjobben, som infördes 2007 och som ger kraftiga subventioner
              till arbetsgivare som anställer nyanlända, har gett jobb och arbetslivserfarenhet
              till ett antal tusen personer. Jobben är viktiga. Socialdemokraterna
              säger också i sin reservation att arbetslösheten har minskat under
              högkonjunkturen. Man skulle kunna säga att arbetslösheten har
              minskat under alliansregeringen, för det är faktiskt under alliansregeringens
              tid som personer som har kommit till Sverige har fått en helt
              ny möjlighet på arbetsmarknaden. Därför är det viktigt att regeringen
              fortsätter att jobba med just jobbskapande åtgärder.
            </seg>
            <seg xml:id="i-7569b80d843f642e-0">
              I budgeten avsätts också resurser för validering av förvärvad
              yrkeskompetens. En särskild satsning görs för personer med utländsk
              yrkeserfarenhet och utbildning inom hälso- och sjukvården. Med
              tanke på de berättelser man ofta får höra om personer med akademisk
              kompetens och yrkeskunnande som kommer till vårt land men som
              inte får tillgodoräkna sig den erfarenheten välkomnar vi den satsningen
              särskilt mycket. Validering är ett billigt sätt att förbättra
              matchningen och ge de berörda möjlighet att få ett snabbt inträde
              på arbetsmarknaden.
            </seg>
            <seg xml:id="i-10074810c85aa249-0">
              Jag tänker särskilt på ett besök som jag gjorde nyligen på Bastakollektivet,
              som har projekt för nyanlända. Där hade en person som är elektriker
              under lång tid gått på Arbetsförmedlingen och inte fått något
              jobb. Man sade att hans elektrikerutbildning inte var gångbar.
              Bastakollektivet, som jobbar på ideell grund och som tar emot
              nyanlända och har ett särskilt projekt för dem, kunde däremot
              på en dag ordna jobb och en introduktion för elektrikern. Det
              behövs nytänkande på Arbetsförmedlingen. Det behövs nytänkande
              i hela samhället för att vi ska kunna hjälpa personer med annan
              bakgrund in i arbete.
            </seg>
            <seg xml:id="i-6c48f2a7c5c6262a-0">
              Personer med invandrarbakgrund kommer ofta från länder och kulturer
              med helt annat fokus på egenföretagande än i Sverige. Detta ger
              enorma möjligheter att öka företagandet i Sverige, som är bland
              det sämsta i hela EU. Inte minst är invandrade kvinnor bättre
              på att driva eget än svenskfödda. Dock har många invandrare problem
              med att få tillgång till riskvilligt kapital, vilket gör att många
              företagsidéer och drömmar spolieras. Därför är regeringens satsning
              på förbättrade mikrolån och nystartskontor i områden med stort
              utanförskap utöver de generella förbättringar som görs på företagarområdet
              mycket bra satsningar.
            </seg>
            <seg xml:id="i-6d1e866ea3e86f4d-0">
              Regeringen ska också arbeta med fortsatta satsningar på förbättrad
              rådgivning och utökade finansieringsmöjligheter för personer med
              invandrarbakgrund som väljer att starta eget. Det här sammantaget
              ger större chanser för personer som vill starta eget att få ett
              arbete och en egen försörjning.
            </seg>
            <seg xml:id="i-500721b023f54db7-0">
              Språket är förstås en avgörande faktor för integration oavsett
              vilket land en person flyttar till. Möjligheten att kommunicera
              utgör grunden för att knyta sociala kontakter men också för att
              klara av arbetslivet på ett bra sätt. Därför är en bra svenskundervisning
              A och O för en lyckad integrationspolitik.
            </seg>
            <seg xml:id="i-ec7cdbd2bfbe7ac9-0">
              Sfi-utbildningen är eftersatt. Socialdemokraterna gjorde under
              sina regeringsår inte tillräckligt för att lyfta upp utbildningens
              kvalitet. Därför är regeringens satsningar på sfi, svenska för
              invandrare, välkomna och helt nödvändiga. I satsningen ingår att
              utvärdera sfi-utbildning, att genomföra kompetenslyft för sfi-lärare
              och att införa en sfi-bonus för nyanlända som klarar sina studier
              inom avsatt tid.
            </seg>
            <seg xml:id="i-d662ff8b7ff1afba-0">
              Värderingsgrunden i samhället är viktig för att motverka diskriminering
              i integrations- och jämställdhetsarbetet. Därför är jag glad att
              regeringen satsar 6 miljoner kronor per år för ett permanent stöd
              till verksamheter mot rasism och andra former av intolerans. Förslag
              för att stärka skolans värdegrundsarbete bereds också, vilket
              är bra.
            </seg>
            <seg xml:id="i-a3fff3b64843cc26-0">
              Herr talman! Utredningen Egenansvar med professionellt stöd har
              presenterats under hösten och en proposition ska läggas fram i
              vår. Den tar ett rejält grepp i frågan om nyanländas etablering.
              Ett sådant grepp är helt nödvändigt då Socialdemokraternas regeringsperiod
              resulterade i ett stort misslyckande inom detta område. Den första
              tiden i Sverige är den mest avgörande för hur integrationen kommer
              att fungera. Därför föreslår utredaren bland annat en lots som
              ska upprätta en utvecklingsplan för att personen ska kunna etableras
              i det svenska samhället så snabbt som möjligt. Jag tror att den
              kommande propositionen kommer att ge betydligt bättre förutsättningar
              för en bättre integrationspolitik.
            </seg>
            <seg xml:id="i-e68970bd931879ce-0">
              Herr talman! Det är också glädjande att Socialdemokraterna här
              i dag är självkritiska till den integrationspolitik som man förde
              under den förra regeringen. Det är bra att de bejakar flera av
              alliansens förslag, vilket gjordes här i talarstolen tidigare.
              I Socialdemokraternas reservation syns dessvärre inte några stora
              nya visioner på integrationsområdet. Det är därför bra att alliansen
              kommer med sina förslag.
            </seg>
            <seg xml:id="i-998b1bfbca40a990-0">
              Aldrig förr har en regering satsat så mycket på jämställdhet
              som alliansregeringen gör. Under 2009 satsas ytterligare 400 miljoner
              kronor på jämställdhet på en rad områden. Regeringen satsar på
              en jämställdhetsbonus för ett ökat jämt uttag av föräldraförsäkringen.
              SCB har fått i uppdrag att undersöka hur stor del av hemarbetet
              som utförs av kvinnor respektive män. Lågbetaldas inkomstskatter
              har sänkts mer än någonsin, vilket är en åtgärd som gynnar kvinnor.
              En handlingsplan mot våld i nära relationer har tagits fram för
              att utöka metodutveckling på det området, och där finns också
              det hedersrelaterade våldet med. Det har också tagits fram en
              handlingsplan mot prostitution och människohandel. Detta är några
              av alla de åtgärder som har genomförts på jämställdhetsområdet.
            </seg>
            <seg xml:id="i-f74dee194070ba56-0">
              Svenska institutet har också fått ett särskilt uppdrag att ordna
              besöksprogram för studiebesök i Sverige med information om vår
              sexköpslag. Regeringens ambition är att försöka ge ökad kunskap
              om den lagen, och det är viktigt för att sprida den utanför Sveriges
              gränser.
            </seg>
            <seg xml:id="i-c275bf65e65ce438-0">
              Det är också välkommet att regeringen nu arbetar på att ta fram
              en handlingsplan för jämställdhet på arbetsmarknaden och i näringslivet.
              Det är viktigt att vi går vidare med frågor om kvinnors arbetsmarknad.
              Det finns mycket att göra för att öka jämställdheten på arbetsmarknaden.
            </seg>
            <seg xml:id="i-8621045169bc3732-0">
              Alliansregeringen har satsat historiskt stora belopp på jämställdhetsarbetet.
              Det finns naturligtvis betydligt mer att göra, men de farhågor
              som vänsteroppositionen framförde har inte besannats med alliansen.
              Alliansen har i stället på ett tydligt sätt visat att den har
              stora ambitioner på jämställdhets- och integrationsområdet. Den
              har levererat åtgärder och kommer också att komma med fler. Det
              är en bra utgångspunkt som jag hoppas kommer att förbättra både
              jämställdhets- och integrationspolitiken i Sverige.
            </seg>
          </u>
          <note xml:id="i-ede265d456c57708-0">
            Jag yrkar bifall till utskottets förslag.
          </note>
          <note type="speaker" xml:id="i-54412d96bb9750c3-0">
            Anf. 24 KALLE LARSSON (v) replik:
          </note>
          <u who="kalle_larsson_af99a5" xml:id="i-34965dd3abee0f8c-3">
            <seg xml:id="i-93d220d333bb05f5-0">
              Herr talman! Det är mycket jag skulle vilja bemöta, men jag tror
              att jag lämnar en del av ansvaret när det gäller jämställdheten
              vidare till Josefin Brink som kommer senare i debatten.
            </seg>
            <seg xml:id="i-68982e6e99c00a18-0">
              Jag skulle vilja fråga Désirée Pethrus Engström vilka ideella
              krafter det egentligen är som är godkända. Désirée Pethrus Engström
              talar väldigt väl om att man behöver ideella krafter i integrationsarbetet,
              men trots det har den här regeringen dragit ned anslagen till
              Centrum mot rasism till exempel. Det är en av de aktörer som tidigare
              var med om att bekämpa diskriminering och rasism. Man vägrar höja
              anslagen till de invandrades riksförbund. Varför det? Är det bara
              de ideella krafter som Désirée Pethrus Engström personligen gillar
              som kan bidra till integrationen, eller vad är beskedet?
            </seg>
            <seg xml:id="i-67ffbfead6426756-0">
              Sedan skulle jag vilja fråga vad Désirée Pethrus Engström tycker
              att vi ska göra med de personer som lever utan rättigheter, utan
              möjligheter och utan en framtid här ibland oss i Sverige. De bäddar
              hotellsängen som Désirée Pethrus Engström eller jag sover i ibland.
              De städar hamburgerrestaurangen som i alla fall jag ibland besöker.
              De ordnar och donar runt omkring oss hela tiden utan att få del
              av de rättigheter som vi andra har, utan att ha rätt till vård
              på lika villkor, utan att barnen har rätt att gå i skolan och
              utan att få de löner som man i övrigt har på arbetsmarknaden.
              Vad vill Désirée Pethrus Engström göra för att människor ska kunna
              leva på värdiga villkor? Vad vill Kristdemokraterna göra för de
              papperslösa?
            </seg>
          </u>
          <note type="speaker" xml:id="i-188b5b55c7abc5ee-0">
            Anf. 25 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c7788cb24333393c-1">
            <seg xml:id="i-6f9fd0f54cc6ad10-0">
              Herr talman! Vi har naturligtvis gett de ideella krafterna ökade
              resurser för att fler ska kunna söka bidrag och jobba med integration.
              Centrum mot rasism jobbade inte direkt med integrationsarbetet
              för nyanlända flyktingar.
            </seg>
            <seg xml:id="i-45dbdf0ab3d86342-0">
              Frågan om rättigheter för papperslösa ligger väl mer på socialförsäkringsutskottet,
              men jag tror att Kalle Larsson väl känner till Kristdemokraternas
              syn på hur papperslösa ska behandlas. Vi tycker att papperslösa
              har rättigheter. Det är svårt att tala om hur man ska agera i
              de här frågorna, men barnen ska självfallet gå i skolan, och det
              har de möjlighet att göra i dag.
            </seg>
            <seg xml:id="i-60c73a2bd7c5de46-0">
              Vi tycker att man ska ha större möjligheter att komma och arbeta
              i Sverige, och det genomför regeringen nu. Ni har inte medverkat
              till att personer ska kunna komma hit. Ni ingår i en allians där
              man inte vill se människor komma hit från andra länder för att
              få arbete i Sverige. Det är en politik som är fullständigt förödande
              för många personer som söker sig till Sverige. Vi arbetar för
              att personer som kommer hit ska jobba under säkra och trygga förhållanden.
              Det är jätteviktigt, och det kommer vi att fortsätta att slåss
              för. Vård till papperslösa är någonting som vi slåss för. Det
              är jätteviktigt att även papperslösa kan få möjlighet till vård
              och omsorg.
            </seg>
          </u>
          <note type="speaker" xml:id="i-ed4804f6d5f45af2-0">
            Anf. 26 KALLE LARSSON (v) replik:
          </note>
          <u who="kalle_larsson_af99a5" xml:id="i-34965dd3abee0f8c-4">
            <seg xml:id="i-0b96d51141d7bb54-0">
              Herr talman! Låt mig börja med att utreda ett missförstånd. Det
              förslag som vi har lagt fram när det gäller arbetskraftsinvandring
              innebär att man ska öppna landet för arbetskraftsinvandring. Man
              ska ha garantier för att det är lika rättigheter och villkor som
              gäller. Det är det förslaget som Désirée Pethrus Engström och
              hela alliansregeringen röstade emot. Man vill i stället överlåta
              åt arbetsgivaren att avgöra det. Det var inte jag som lyfte upp
              den frågan. Den tillhör ganska tydligt ett annat utskottsområde.
            </seg>
            <seg xml:id="i-cf802c15dc0dd44b-0">
              Däremot hör frågan om amnesti och frågan om regularisering av
              papperslösa hemma här. Vi har i vår budget lagt fram förslag om
              hur man skulle kunna se till att papperslösa får möjlighet att
              stanna. Det är därför jag väljer att lyfta upp frågan. Den ingår
              i den diskussion vi för i dag. Jag har respekt för att Désirée
              Pethrus Engström och andra kristdemokrater försöker förbättra
              situationen för papperslösa. Jag ska ge allt stöd som jag kan
              och inte försöka låta hånfull på något sätt. Det är svårt att
              övertyga partier, som Moderaterna och Folkpartiet till exempel,
              om att människor som lever ibland oss ska ha rättigheter. De motverkar
              ju det på alla upptänkliga sätt när de gäller de papperslösa.
            </seg>
            <seg xml:id="i-0281a7a41d725602-0">
              Jag kanske ska vara mer konkret. Den fråga som egentligen ställs
              här är: Vill Kristdemokraterna ge papper åt de papperslösa, eller
              har man gett upp den kampen? Rättigheter är en sak, men rättigheter
              till skola, vård och arbetsmarknad, och det är måhända viktiga
              rättigheter, kan aldrig garanteras människor för att börja bygga
              en framtid mitt ibland oss. För några år sedan slogs flera borgerliga
              partiföreträdare, jag personligen och miljöpartister här i riksdagens
              kammare för att man skulle regularisera de papperslösa. De skulle
              få möjlighet att börja bygga en framtid och få papper. Var står
              egentligen Kristdemokraterna i den frågan i dag?
            </seg>
          </u>
          <note type="speaker" xml:id="i-6462281479641e2a-0">
            Anf. 27 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c7788cb24333393c-2">
            <seg xml:id="i-20657bc592aee1be-0">
              Herr talman! Jag tänker inte stå här och förhandla med Kalle
              Larsson när det gäller de papperslösa, men det är vår inställning
              att människor ska ha möjlighet att komma till Sverige. De ska
              ha trygghet i den situation de befinner sig i här i Sverige. Vi
              ska ha ett värdigt bemötande av människor som kommer från andra
              delar av vår värld. Vi är för en reglerad arbetskraftsinvandring,
              och det står vi fortfarande för.
            </seg>
            <seg xml:id="i-4aff79ad4f62f422-0">
              Nu kan inte Kalle Larsson svara, men jag undrar hur det tidigare
              har gått till i Sverige. Vi kan titta tillbaka på de regeringsår
              då Vänstern har varit med och regerat. Hur har det sett ut då?
              Jag kan inte påstå att personer med annan bakgrund har haft lättare
              att komma till Sverige under den förra regeringen. Kalle Larsson
              är svaret skyldig när det gäller hur det egentligen såg ut under
              den förra regeringen.
            </seg>
            <seg xml:id="i-70b1bc22407e6c29-0">
              Vår regering gör allt för att öka möjligheterna för människor
              som vill stanna i Sverige att vara med i arbetskraften. Det är
              regeringens tydliga ambition att vi ska ge alla som vill en möjlighet
              att stanna och arbeta i Sverige.
            </seg>
          </u>
          <note type="speaker" xml:id="i-e4047284fe0aa669-0">
            Anf. 28 ULF HOLM (mp) replik:
          </note>
          <u who="ulf_holm_0cd69a" xml:id="i-6ae86270d8b89528-3">
            <seg xml:id="i-700d6f12d18b7e2e-0">
              Herr talman! Jag reagerade på två saker när jag lyssnade på Désirée
              Pethrus Engström. Den första var att det nu lät så positivt från
              Kristdemokraterna när det gäller diskriminering och hur viktigt
              det är att diskriminering och intolerans måste minska i samhället.
            </seg>
            <seg xml:id="i-4e1454a5e37c76ba-0">
              Frågan är om Kristdemokraterna har ändrat sig när det gäller
              den diskriminering av homosexuella, bisexuella och transpersoner
              som i dag sker i samhället. Vill Kristdemokraterna ge mer resurser
              för att öka HBT-kunskapen inom vården? Vill Kristdemokraterna
              ge mer pengar till den nya diskrimineringsombudsmannen för att
              jobba med att motverka den HBT-diskriminering som finns i samhället
              i dag? Kommer Kristdemokraterna att släppa sitt krav på att diskriminera
              personer av samma kön som vill gifta sig?
            </seg>
            <seg xml:id="i-d76d90f863f44051-0">
              Det måste bli slutsatsen om Kristdemokraterna nu tycker att diskrimineringen
              och intoleransen i samhället är så allvarliga. Då måste åtgärder
              komma. De saknas hittills, vad jag har sett, helt och hållet från
              Kristdemokraterna.
            </seg>
            <seg xml:id="i-d3b2ffe0047dc286-0">
              Kristdemokraterna har ju knappast legat i framkant när det gäller
              HBT-rättigheter, utan tvärtom i den absolut nedre botten bland
              partierna.
            </seg>
            <seg xml:id="i-493e993bae2869b6-0">
              Den andra frågan gällde jämställdhetsmålen och jämställdhetspolitiken.
              Det lät också väldigt fint i många delar som jag mycket väl kan
              stödja. Samtidigt finns det andra krafter inom Désirée Pethrus
              Engströms område. Det finns en motion i det här betänkandet där
              man vill ha ett nytt jämställdhetspolitiskt mål med syfte att
              minska skilsmässorna i Sverige. Jag vet inte om det är Kristdemokraternas
              nya politik, men det finns en del att önska där.
            </seg>
            <seg xml:id="i-94626985cfa59469-0">
              Jag är glad att de tre andra partierna i den moderatledda alliansregeringen
              har avstyrkt kravet på att ha det som ett jämställdhetspolitiskt
              mål.
            </seg>
          </u>
          <note type="speaker" xml:id="i-4795200ade13ac05-0">
            Anf. 29 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c7788cb24333393c-3">
            <seg xml:id="i-ce487b186656d00b-0">
              Herr talman! Jag tycker att Ulf Holm slår in ganska öppna dörrar
              när det gäller frågan om HBT-rättigheter. Deras rättigheter har
              ju stärkts under den här alliansregeringen. Vår diskrimineringslagstiftning
              har förbättrats när det gäller de här grupperna. Vår partiledare
              har kommit med förslag här i kammaren på hur man ska kunna förbättra
              möjligheten för homosexuella att ingå giftermål.
            </seg>
            <seg xml:id="i-5610471c8c96fdde-0">
              Jag förstår inte vad som är problemet. Vi har ökat möjligheterna
              och rättigheterna under den här regeringen jämfört med den förra.
              Det måste väl Ulf Holm hålla med om.
            </seg>
            <seg xml:id="i-63cc84b2a973a0d7-0">
              När det gäller jämställdhetsmålen tar du fram en enskild motion.
              Det är inte Kristdemokraterna som står bakom den, och vi har heller
              inte bifallit den.
            </seg>
          </u>
          <note type="speaker" xml:id="i-bf1ed03e1559e3fb-0">
            Anf. 30 ULF HOLM (mp) replik:
          </note>
          <u who="ulf_holm_0cd69a" xml:id="i-6ae86270d8b89528-4">
            <seg xml:id="i-0ccb16b25189d735-0">
              Herr talman! Jag är glad att höra att det inte är Kristdemokraternas
              politik. Jag var mer orolig än vanligt när det gäller Kristdemokraterna
              och jämställdhetsområdena.
            </seg>
            <seg xml:id="i-98c6a77d4cb16783-0">
              Man måste väl ändå erkänna att de beslut som har tagits på jämställdhetsområdet
              under den här mandatperioden inte är ett steg framåt, utan steg
              tillbaka. Man har tagit bort kraven på årlig lönekartläggning.
              Det var en morot för företagen att jobba med att få bort löneskillnaderna
              mellan män och kvinnor som gör samma sorts arbete. Det har man
              ju tagit bort nu. Det sänder ut signaler om att det inte är något
              viktigt. Regeringen accepterar att det finns en löneskillnad och
              vi kommer att låta er fortsätta att diskriminera på det sättet.
            </seg>
            <seg xml:id="i-a1e3bd366c0321c9-0">
              Man har tagit bort det krav som Socialdemokraterna, Vänstern
              och Miljöpartiet hade tidigare som innebar att om det inte sker
              någon förbättring av könsfördelningen i bolagsstyrelserna kan
              vi tänka oss en kvotering.
            </seg>
            <seg xml:id="i-f672c217b138b789-0">
              Vi ser nu, när den politiken togs bort av er, att kvinnornas
              möjlighet att komma in i styrelserummet har minskat. Det handlar
              fortfarande om att män utser män. Det är inte de signalerna vi
              behöver för framtiden. Vi måste ha andra signaler.
            </seg>
            <seg xml:id="i-b8214e1ae8025e53-0">
              När det gäller HBT-personers rättigheter är jag lite förvånad
              över vad Désirée Pethrus Engström säger. Du säger att er partiledare
              här i kammaren har sagt att det ska vara okej med giftermål mellan
              personer av samma kön. Det är ju inte sant. Ni är aktiva motståndare
              till att vi ska få ett könsneutralt äktenskap mellan två män eller
              två kvinnor. Det är diskriminering. Varför ska homosexuella ha
              andra diskriminerande regler än vad som gäller för heterosexuella?
              Det är helt fel politik. Ni måste ge upp den åsikten.
            </seg>
          </u>
          <note type="speaker" xml:id="i-02f19ace458e287d-0">
            Anf. 31 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c7788cb24333393c-4">
            <seg xml:id="i-3b870cb4d24874ec-0">
              Herr talman! När det gäller frågan om giftermål sade jag inte
              att han hade sagt det. Jag sade att det kan komma till ett beslut
              här i kammaren som vår partiledare har föreslagit. Det är en civilrättslig
              lagstiftning som faktiskt har stötts av flera aktörer på ganska
              stor bredd, på ledarsidor, av RFSU med flera. Kristdemokraterna
              står inte helt ensamma om förslaget om en civilrättslig lagstiftning
              när det gäller giftermål för homosexuella.
            </seg>
            <seg xml:id="i-e7dcc415796ca10b-0">
              Jag anser att det med den här regeringen går framåt på jämställdhetsområdet.
              Det har gjorts en historiskt stor resurssatsning på jämställdhetsområdet.
              Vi satsar på att fler ska komma i arbete. Färre kvinnor är i dag
              deltidsarbetande till exempel. Deltidsarbetslösheten minskar bland
              kvinnor. Företagandet ska öka bland kvinnor. Det är något som
              vi satsar på. Vi har jämställdhetsbonus för att öka ett jämställt
              uttag inom föräldraförsäkringen. Vi arbetar starkt för att minska
              våldet mot kvinnor med konkreta handlingsplaner och åtgärder.
            </seg>
            <seg xml:id="i-73efca1e2507b8e0-0">
              Vi har på flera områden lagt in både pengar och handlingsplaner,
              vilket saknades under den förra regeringen som Ulf Holm var med
              och stödde.
            </seg>
            <seg xml:id="i-b9378f743ec6976c-0">
              Jag tycker att det är viktigt att lyfta fram allt som regeringen
              gör. Man säger också att man ska komma tillbaka när det gäller
              kvinnors arbetsmarknad. Man ska också, står det i budgetpropositionen,
              komma tillbaka när det gäller styrelseplatser.
            </seg>
            <seg xml:id="i-f34e29ff71603781-0">
              De här frågorna är alltså inte helt lämnade.
            </seg>
            <seg xml:id="i-481bf5086036147c-0">
              Lönekartläggningen kvarstår. Ulf Holm far alltså med osanning
              här i kammaren när han säger att vi har tagit bort kravet. Det
              är helt fel. I en regelförenklingsprocess föreslog JämO att man
              skulle kunna göra det vartannat år. Vi sade vart tredje år när
              det gäller jämställdhetsplanerna, men lönekartläggningarna finns
              kvar, Ulf Holm. Säg ingenting annat.
            </seg>
          </u>
          <note type="speaker" xml:id="i-93180d966b91335d-0">
            Anf. 32 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-5a030ecd3382ddf8-0">
            <seg xml:id="i-51521e462854a654-0">
              Herr talman! Vi befinner oss i inledningen av en lågkonjunktur.
              Många människor riskerar att bli, eller blir, av med sina jobb
              och många känner sig otrygga. Det är mot den bakgrunden vi debatterar
              den svenska statsbudgeten i dag.
            </seg>
            <seg xml:id="i-bac904a872fb58b4-0">
              När man går in i en kris är det viktigt att fråga sig vad som
              är viktigast. Vad behöver prioriteras? Vad staten väljer att göra
              är av större betydelse i detta läge än annars. Många är beroende
              av att vi fattar rätt beslut.
            </seg>
            <seg xml:id="i-36534da11268290b-0">
              Många är de opinionsbildare som har lösningar på den kris vi
              befinner oss i. Ibland kan man få intrycket att staten har en
              bottenlös kassakista. Som ansvariga för medborgarnas pengar får
              vi dock inte tappa huvudet. Samtidigt som regeringen möter de
              akuta behoven måste vi minnas att det finns en vardag också efter
              krisen. De långsiktiga satsningarna för ett bättre samhälle med
              individer som har mod att drömma och möjligheter att förverkliga
              sina drömmar måste fortsatt vara i fokus.
            </seg>
            <seg xml:id="i-af74a7ee480c8746-0">
              Den fråga vi har att behandla, integration och jämställdhet,
              är viktigare nu än någonsin. Möjligheten för alla att delta i
              samhällslivet, inte minst arbetslivet, är avgörande för ett samhälle
              som eftersträvar jämställdhet och integration.
            </seg>
            <seg xml:id="i-2f09b96952cf970b-0">
              Ekonomisk självständighet är grundbulten i såväl jämställdhets-
              som integrationsfrågor. Möjlighet och tillgång till arbete för
              alla som kan och vill arbeta är därför en prioriterad fråga på
              kort och lång sikt.
            </seg>
            <seg xml:id="i-4b63bf8aebb27aa9-0">
              Regeringens insatser för att öka efterfrågan på och utbud av
              arbetskraft har haft god effekt. Aldrig förr har så många varit
              i sysselsättning som de senaste åren. Deltidsarbetslösheten har
              sjunkit. Reformer för att hjälpa de sjukskrivna tillbaka genomförs.
              Förtidspensionärer ges en chans att komma tillbaka i den takt
              de önskar och orkar.
            </seg>
            <seg xml:id="i-364cc945f8a07cc8-0">
              Allt detta har utgångspunkten att det främst är kvinnor som i
              många år har drabbats och som nu ges nya möjligheter.
            </seg>
            <seg xml:id="i-d07412cc2fda0fc3-0">
              Jobbskatteavdraget, jobb- och utvecklingsgarantin, sänkta arbetsgivaravgifter,
              nystarts- och instegsjobb är andra av regeringens insatser som
              gett god effekt och framför allt på integrationsområdet. Utrikes
              födda stod för nästan hälften av den ökade sysselsättningen från
              halvårsskiftet 2007 till halvårsskiftet 2008. Det innebär ungefär
              45 procent av 145 000 jobb som skapades. Det är inte illa.
            </seg>
            <seg xml:id="i-a3804a0b3ae16f4c-0">
              Herr talman! Det är på sin plats att säga: Jag är stolt men inte
              nöjd.
            </seg>
            <seg xml:id="i-36d096dab0469e70-0">
              Den kraftfulla resursförstärkning till särskilda jämställdhetsåtgärder
              som regeringen inledde 2007 fortsätter. Vårt mål är att motverka
              och förändra system som konserverar fördelningen av makt och resurser
              mellan könen. Vår övertygelse är att vi får ett bättre samhälle
              när män och kvinnor delar makt och inflytande i alla delar av
              samhällslivet.
            </seg>
            <seg xml:id="i-4728170ae432d97b-0">
              Tidigare talare har räknat upp ett antal åtgärder som gjorts
              på jämställdhetsområdet. Jag tänkte passa på att upprepa dem.
            </seg>
            <seg xml:id="i-26f3e9036fa32766-0">
              För drygt ett år sedan antog den svenska regeringen en handlingsplan
              för att bekämpa mäns våld mot kvinnor, hedersrelaterat våld och
              förtryck samt våld i samkönade relationer. 56 konkreta åtgärder
              som beräknas kosta 800 miljoner de kommande två åren är nu genomförda.
            </seg>
            <seg xml:id="i-73ad0b22484d1d37-0">
              Åtgärderna syftar framför allt till att förbättra samarbetet
              mellan berörda aktörer, höja kunskapen genom utbildning och forskning,
              garantera stöd och skydd för offret och erbjuda programverksamhet
              för förövaren, både inom kriminalvården och genom socialtjänstens
              försorg. Anslaget till kvinnojourer tillförs ytterligare 10 miljoner
              kronor från 2009.
            </seg>
            <seg xml:id="i-eda162afe73406ac-0">
              En handlingsplan för att bekämpa prostitution och människohandel
              för sexuella ändamål håller på att genomföras. Den svenska sexköpslagen
              utvärderas i syfte att förbättra den och sprida våra erfarenheter
              internationellt.
            </seg>
            <seg xml:id="i-525b9918b8730cd9-0">
              Jag tror att det är viktigt att komma ihåg att båda dessa handlingsplaner
              tillsammans innehåller 92 konkreta åtgärder. När vi talar om två
              handlingsplaner talar vi om 92 konkreta satsningar för att kvinnor
              ska kunna känna sig trygga i vårt samhälle. Det är inte illa.
            </seg>
            <seg xml:id="i-23049f226522ccfb-0">
              Ett program för hållbar jämställdhet på alla nivåer i verksamheter
              i kommuner och landsting genomförs. Medborgarna måste kunna lita
              på att den service som samhället tillhandahåller för våra skattepengar
              inte bara är av hög kvalitet utan också faller lika ut för kvinnor
              som för män.
            </seg>
            <seg xml:id="i-434921d76b569b5c-0">
              Ett åtgärdspaket för en jämställd skola ska sjösättas. Det handlar
              om fortbildning för olika centrala personalgrupper som kan hjälpa
              eleverna att göra sig fria från stereotypa könsroller. Yrkesvägledarna
              är en sådan grupp.
            </seg>
            <seg xml:id="i-94fb0b744da7ee52-0">
              En delegation för jämställd skola är tillsatt. Dess uppgift är
              att samla kunskap, sprida den och föreslå åtgärder för att bekämpa
              stereotyper och könsroller.
            </seg>
            <seg xml:id="i-d7615e147c9c4387-0">
              Ett forskningsprogram för kvinnors hälsa är upprättat. Resurser
              har avsatts för jämställd kultur. Inte minst har regeringen gjort
              satsningar för att stärka kvinnors ställning inom minoritetsgrupperna.
            </seg>
            <seg xml:id="i-c7832451db5115cf-0">
              I budgeten aviserar regeringen en handlingsplan för jämställd
              arbetsmarknad och jämställt näringsliv. Målet är att få till stånd
              en samordnad politik som ökar möjligheterna till likvärdiga förutsättningar
              för kvinnor och män i arbetslivet och näringslivet.
            </seg>
            <seg xml:id="i-3edba1489f11541a-0">
              Herr talman! När varje insats har utformats har vi haft ett bakomliggande
              syfte. Vi vill stärka individer så att de kan fatta sina egna
              beslut. De ska vara fria från våld och förtryck, våga bryta mot
              traditioner och förväntningar, hitta sin egen väg och följa den.
            </seg>
            <seg xml:id="i-036e7e712f892b90-0">
              Herr talman! Jag förstår mycket väl hur det känns när den nyanlända
              till vårt land försöker finna vägar till gemenskap och sammanhang.
              Jag var tolv år gammal då jag kom till Sverige. Jag har själv
              gjort den resan.
            </seg>
            <seg xml:id="i-67f005bf073bad72-0">
              Det är nödvändigt att förstå hur viktigt det är att lära sig
              det nya landets språk för att kunna förstå och göra sig förstådd,
              att skapa sig ett hem med goda grannar och en trygg omgivning
              och att finna ett jobb som ger försörjning, kamrater och nya vänner.
              Det handlar om att skapa sig en vardag helt enkelt och känna sig
              behövd och delaktig. För mig är denna insikt en drivkraft i mitt
              politiska engagemang och arbete.
            </seg>
            <seg xml:id="i-dd7031950ce94442-0">
              Jag skulle vilja sammanfatta utmaningen i mitt arbete som integrationsminister
              med följande siffra jag tror att Elisabeth Svantesson nämnde den:
              Sju år.
            </seg>
            <seg xml:id="i-5dddac19e73b2042-0">
              Sju år är mediantiden från folkbokföring till sysselsättning
              för flyktingar och deras anhöriga. Det är oacceptabelt.
            </seg>
            <seg xml:id="i-9e98706abc4f78e3-0">
              Luciano Astudillo har tagit på sig ansvaret för en misslyckad
              integrationspolitik under Socialdemokraternas tid i regeringen.
              Vi gör vad vi kan för att förbättra siffran.
            </seg>
            <seg xml:id="i-7f4dfb7917a88926-0">
              På område efter område arbetar regeringen för att ge människor
              redskap att påverka såväl sin vardag som samhället i stort. Vi
              hävdar envist arbetslinjen som ett viktigt sätt att bryta utanförskapet.
              Alla vet att med arbete följer gemenskap i stället för utanförskap,
              oberoende i stället för bidragsberoende och självtillit i stället
              för självanklagelser.
            </seg>
            <seg xml:id="i-1d62ab9ab67bbbd4-0">
              Människor kan inte uppskatta ett land som med hjälp av bidrag
              håller dem utanför det aktiva livets arenor. Människor kan bara
              uppskatta och respektera det land som uppmuntrar dem att själva
              ta itu med sina liv och stöder dem i ansträngningen att lyckas.
            </seg>
            <seg xml:id="i-062f62690cb1dde8-0">
              Därför är jag stolt över att regeringen har presenterat en samlad
              strategi för integrationspolitiken. Det är en strategi som grundas
              på gedigen forskning om vad som orsakar problemen och utvärderingar
              av vad som fungerar för att komma till rätta med dem.
            </seg>
            <seg xml:id="i-eb1f1bc57dd7476f-0">
              Regeringens integrationsstrategi anger tydliga prioriteringar,
              inriktningar och insatser. Fokus ligger på arbete och språk.
            </seg>
            <seg xml:id="i-42d2c5af61f73a53-0">
              Vi konstaterar att introduktionen av nyanlända har havererat.
              Därför aviseras en reformering av mottagandet av nyanlända.
            </seg>
            <seg xml:id="i-492fe8dd67754eda-0">
              I vår presenterar vi en proposition med förslag om att reformera
              styrning, ansvar, utformning och finansiering av flyktingmottagandet.
              Vi vill ge individen ett utökat ansvar som stärker incitamenten
              för en snabb arbetsmarknadsetablering, både för individen själv
              och för dem som anordnar introduktionerna. Regeringen har redan
              avsatt 920 miljoner kronor för reformen från 2010.
            </seg>
            <seg xml:id="i-b8b2ed54934e7a41-0">
              Kunskap är en annan viktig väg till ökade möjligheter för individen.
              De som kommer till vårt land har alla unika kunskaper och erfarenheter
              med sig. Många har en gedigen utbildning i bagaget som de sedan
              har svårt att dra nytta av. Inom utbildningsområdet fördubblar
              vi därför anslaget för att komplettera utländska akademikers högskoleutbildningar.
            </seg>
            <seg xml:id="i-4ccd18bdc5088721-0">
              Att så snabbt som möjligt få sin utländska yrkeskompetens validerad
              gör det lättare för den nyanlända att söka jobb som motsvarar
              utbildning eller yrkeserfarenhet. Vi avsätter 15 miljoner kronor
              för validering.
            </seg>
            <seg xml:id="i-326ed1c26433cade-0">
              För att snabbt kartlägga den nyanländas kompetens och erfarenheter
              har Arbetsförmedlingen fått i uppdrag att hålla etableringssamtal.
              Med hjälp av dessa samtal ska vi bli bättre på att ge stöd och
              information om var i landet individens kompetens är efterfrågad.
            </seg>
            <seg xml:id="i-8482fd3831f602b5-0">
              Länsstyrelserna har fått i uppdrag att organisera vidareflytt
              för de personer som vill lämna kommuner som präglas av trångboddhet
              till kommuner med gott arbetsmarknadsläge. Det finns i dag inget
              alliansparti vad jag vet som är emot EBO-systemet. Men vi är många
              som inser att det är stora problem efter att man har fått uppehållstillstånd
              att fastna i den trångboddhet som vi kan se i vissa förorter i
              Göteborg och i Helsingfors, för att inte nämna Södertälje.
            </seg>
            <seg xml:id="i-305ebd227ff13a15-0">
              Vänsterpartiets företrädare Kalle Larsson går med stor iver mot
              Moderaterna och vill få Svantesson att berätta vad hon tycker
              om EBO-systemet. Vi känner till taktiken när det gäller Moderaterna.
              Kalle Larsson kommer nu och två år framåt att arbeta för att det
              ska bli regeringsskifte. Det är en lösning.
            </seg>
            <seg xml:id="i-026c53e2130998c1-0">
              Frågan är vad Kalle Larsson har för taktik när det gäller Socialdemokraterna
              som uttryckligen är emot EBO. Kalle är för.
            </seg>
            <seg xml:id="i-d3843e3ba4aa4261-0">
              Herr talman! Att behärska språket är avgörande för att man ska
              kunna agera självständigt i ett samhälle. Sfi-undervisningen har
              varit eftersatt under många år. Därför presenterade regeringen
              ett antal satsningar i det så kallade Sfi-lyftet för att stärka
              undervisningen. Det innebär i korthet att det övergripande målet
              för sfi samt målen för kurserna A till D konkretiseras.
            </seg>
            <seg xml:id="i-1db889d4756d9a34-0">
              Nationella slutprov införs. 61 miljoner kronor har avsatts för
              att kompetensutveckla sfi-lärare. Endast en sfi-lärare av tio
              är utbildad för sin uppgift. En utredning om tidsbegränsning övervägs.
              Inspektionen av sfi förstärks, och en prestationsbaserad bonus
              till deltagare som uppnår målen i tid bereds.
            </seg>
            <seg xml:id="i-bc4e3f79738cde70-0">
              Utöver de generellt kvalitetshöjande insatserna på skolområdet
              finns behov av vissa riktade satsningar för nyanlända elever.
              Skolverket har fått i uppdrag att presentera förslag till åtgärder
              för att stödja nyanlända elevers utbildning.
            </seg>
            <seg xml:id="i-1435af70cac88bd5-0">
              Jag kan konstatera att Luciano Astudillo i sitt anförande vid
              fem olika tillfällen välkomnar regeringens politik när det gäller
              integrationen. Det är då konstigt att samtidigt höra att regeringen
              inte gör något, att regeringen är passiv eller att regeringen
              gör fel. Det tar faktiskt ganska mycket utrymme i ett anförande
              att beskriva fem konkreta åtgärder som man välkomnar med regeringens
              politik. Det tackar vi för.
            </seg>
            <seg xml:id="i-0b50f09edd714ca1-0">
              Regeringen har i budgetpropositionen för 2009 presenterat en
              politik för förbättrad integration, stärkt jämställdhet och för
              att förebygga diskriminering. Nästa år får vi en ny diskrimineringslag
              och en diskrimineringsombudsman. En diskrimineringsersättning
              införs, för det ska kosta att diskriminera. I propositionen Ett
              starkare skydd mot diskriminering aviserar regeringen ett antal
              åtgärder som vi anser vara viktiga att titta vidare på.
            </seg>
            <seg xml:id="i-ec296bce75119a4f-0">
              En av de mest brådskande frågorna är om bristen på tillgänglighet
              ska vara en grund för diskriminering. En utredning med uppdrag
              att lägga fram ett konkret lagförslag är nu tillsatt.
            </seg>
            <seg xml:id="i-8535cdd085ac197c-0">
              En annan viktig fråga är utvärderingen av de aktiva åtgärderna.
              Också den utvärderingen är igångsatt.
            </seg>
            <seg xml:id="i-f1c707224691a066-0">
              Regeringen har valt att kalla vår integrationsstrategi för Egenmakt
              mot utanförskap. Rubriken talar för sig själv. Målet med regeringens
              integrationspolitik är att var och en ska kunna ta makten över
              sitt liv och själv kunna forma sin framtid i fri samverkan med
              andra människor. Detta bör också vara målet för all den politik
              vi debatterar i dag.
            </seg>
            <seg xml:id="i-9a19fccc20f79d63-0">
              I en debatt ska man komma ihåg att inte bara tala utan också
              lyssna. Jag ska gärna ta till mig det oppositionen har att erbjuda
              i form av konstruktiv kritik.
            </seg>
          </u>
          <note type="speaker" xml:id="i-d7b736a6df928cd8-0">
            Anf. 33 KALLE LARSSON (v) replik:
          </note>
          <u who="kalle_larsson_af99a5" xml:id="i-34965dd3abee0f8c-5">
            <seg xml:id="i-e2320673e8224c20-0">
              Herr talman! Jag ska börja med att återgälda den trevliga avslutningen
              som Nyamko Sabuni hade på sitt anförande. Jag ska gärna lyssna
              på alla konstruktiva förslag som regeringen lämnar. Det är ett
              enkelt löfte att avge.
            </seg>
            <seg xml:id="i-91e2916e8cd0071a-0">
              Jag vill börja med att säga att i dag presenteras en rapport
              från Boverket som visar att den som får välja sitt boende själv
              inte alltid klarar sig bra men i alla fall statistiskt sett bättre
              än den som tvingas bosätta sig på en anläggning. Därmed tror jag
              att alla argument om att eget boende skulle vara dåligt för individen
              faktiskt är avfärdade, så jag är inte särskilt orolig över att
              vi när vi byter regering, senast vid valet 2010, inte kommer att
              kunna hålla undan tankegångar om att då låta staten tvinga människor
              i fråga om var de ska bosätta sig.
            </seg>
            <seg xml:id="i-208895ac1d761b6d-0">
              Min fråga är dock en annan. Den gäller vårdnadsbidraget. Det
              är en av de reformer som den här regeringen har slagit sig för
              bröstet för och hävdat är en enorm satsning och en fantastisk
              möjlighet. Detta har uttryckts i ganska starka ordalag.
            </seg>
            <seg xml:id="i-826559c402cd7b30-0">
              Men om man ser på erfarenheterna från andra länder, till exempel
              Finland, är det i huvudsak kvinnor som stannar hemma. Det visar
              erfarenheterna från Sverige också. Det är många kvinnor med utländsk
              bakgrund som väljer att ta ut vårdnadsbidrag.
            </seg>
            <seg xml:id="i-edbc8248ac965209-0">
              Är detta ett problem eller inte? Jag menar att det är det. Jag
              menar att det är ett problem om man statistiskt kan se att kvinnor
              med utländsk bakgrund, som ju är de som har svårast att komma
              in på arbetsmarknaden, i stället ofta väljer lösningen att vara
              hemma med vårdnadsbidrag. Då har man i strukturen byggt in ett
              system som gör att man försvårar för kvinnor med utländsk bakgrund
              att få de nödvändiga kontakter och verktyg som man får genom inträde
              på arbetsmarknaden och genom ett aktivt samhällsliv.
            </seg>
            <seg xml:id="i-fbb572be20ea747b-0">
              Min fråga till Nyamko Sabuni är: Ser du alls några problem i
              detta avseende?
            </seg>
          </u>
          <note type="speaker" xml:id="i-af6b96022d531893-0">
            Anf. 34 Integrations- och jämställdhetsminister NYAMKO SABUNI
            (fp) replik:
          </note>
          <u who="unknown" xml:id="i-5a030ecd3382ddf8-1">
            <seg xml:id="i-aad9b291e31c17b9-0">
              Herr talman! Jag tror att jag alltid har varit tydlig med att
              vårdnadsbidraget inte är en jämställdhetsreform utan en valfrihetsreform.
              Valfriheten ska gälla såväl för den etniskt svenska kvinnan och
              mannen som för den invandrade kvinnan och mannen.
            </seg>
            <seg xml:id="i-55942e851e4791ca-0">
              Det är klart att det är ett problem om man utformar vårdnadsbidrag
              som Finland eller för den delen Norge gjorde. I Norges fall handlade
              det väldigt mycket om att kompensera för att man inte hade någon
              utbyggd förskola. Detta ledde till väldigt höga ersättningar vilket
              i sin tur ledde till att väldigt många människor stannade hemma.
            </seg>
            <seg xml:id="i-4d99712d1f2f2527-0">
              Med det svenska vårdnadsbidraget som bara betalas ut med 3 000
              kronor i månaden kommer vi inte att få de effekter vi såg till
              exempel i Norge. Men visst, kan jag erkänna, är det bekymmersamt
              om kvinnor som har svårt att ta sig ut på arbetsmarknaden blir
              kvar hemma med vårdnadsbidrag. Å andra sidan tror jag inte det
              finns en kvinna som avstår från en lön till förmån för 3 000 kronor
              i månaden som inte kan kombineras med några andra bidrag eller
              ersättningar i samhället. I så fall kan dessa kvinnor lika gärna
              stanna hemma med sina barn med socialbidrag. Jag ser ingen större
              skillnad där.
            </seg>
            <seg xml:id="i-042e850bdf43b10d-0">
              Jag vet inte vilken utveckling vårdnadsbidraget ska ha, men jag
              kommer att intressera mig för att följa upp det med hjälp av en
              utvärdering. Att vi skulle få samma effekter som i Norge eller
              Finland tror jag dock inte.
            </seg>
          </u>
          <note type="speaker" xml:id="i-71f8a82c79a1a213-0">
            Anf. 35 KALLE LARSSON (v) replik:
          </note>
          <u who="kalle_larsson_af99a5" xml:id="i-34965dd3abee0f8c-6">
            <seg xml:id="i-cc559dd7c06baeba-0">
              Herr talman! Vi kommer att ses igen, och då får vi möjlighet
              att pröva de här tankarna, inte bara här i kammaren utan säkert
              också på andra platser.
            </seg>
            <seg xml:id="i-891f51c2cb22ae48-0">
              Det är klart att själva logiken säger att om du har svårt att
              komma in på arbetsmarknaden vilket både jag och Nyamko Sabuni
              strävar efter att göra något åt, fast med helt olika metoder så
              underlättas det inte om man har ett system där det trots allt
              är ganska enkelt att välja att stanna hemma i stället. Det blir
              en enklare lösning som man lättare väljer om man har svårigheter
              att komma in på arbetsmarknaden. Det är det som är invändningen.
            </seg>
            <seg xml:id="i-5337b3e8fca439ad-0">
              Nu får vi se vad erfarenheten kommer att visa. Men jag är mycket
              orolig, och jag tror att det är lite farligt att säga att det
              här inte är en jämställdhetsreform utan en valfrihetsreform. Då
              tror jag nämligen inte att man ser att politik hänger ihop, att
              jämställdhet inte är ett särskilt litet område där man kan slänga
              ut några hundra miljoner som eventuellt används i enstaka små
              satsningar, utan att det måste genomsyra hela politiken. Annars
              kan man ju lika gärna säga att våra skattesänkningar som minskar
              möjligheterna till transfereringar, vilket vi vet gynnar kvinnors
              ekonomiska självständighet, det är ingen jämställdhetssatsning,
              utan det är en skattesänkning.
            </seg>
            <seg xml:id="i-b2bd7b197d263358-0">
              Resonerar man så ser man inte politiken som en helhet, och det
              tror jag är ett problem, inte minst när det gäller just vårdnadsbidraget.
              Jag ser stora bekymmer med att vi riskerar att få en situation
              i Sverige som kanske inte är precis densamma som i Finland eller
              Norge vi pratar ändå om olika system och olika länder där framför
              allt invandrade kvinnor hålls kvar i en hemmiljö där de inte får
              tillträde till den arbetsmarknad och de sociala kontakter och
              samhällskontakter man behöver för att kunna vara en aktiv samhällsmedborgare.
            </seg>
          </u>
          <note type="speaker" xml:id="i-f51ec45883185101-0">
            Anf. 36 Integrations- och jämställdhetsminister NYAMKO SABUNI
            (fp) replik:
          </note>
          <u who="unknown" xml:id="i-5a030ecd3382ddf8-2">
            <seg xml:id="i-136b4189f26cb484-0">
              Herr talman! Jag delar uppfattningen att jämställdhet är ett
              perspektiv som ska genomsyra alla politikområden helt rätt så,
              tycker jag, precis som Kalle Larsson.
            </seg>
            <seg xml:id="i-05048b7356e4bea2-0">
              Skillnaden mellan den politik som den här regeringen bedriver
              och den politik som Kalle Larsson eventuellt skulle kunna komma
              att bedriva är att Kalle Larsson från början vill bestämma hur
              andra människor ska leva sina liv, medan regeringen säger att
              människor får förutsättningar att forma sina egna liv. Vårdnadsbidraget
              säger inte någonstans att man måste stanna hemma på heltid med
              barnet. Vårdnadsbidraget är fritt att använda för att båda föräldrarna
              ska kunna gå ned lite i arbetstid. Det är fritt att använda för
              att förlänga semestern. Det är fritt att använda i väntan på förskola,
              för vi lever i ett samhälle där barn tyvärr inte alltid får plats
              på förskolan just när man önskar, utan man måste vänta några månader.
              Det är också så de flesta av de få kvinnor med sina partners som
              har tagit ut vårdnadsbidraget har gjort.
            </seg>
            <seg xml:id="i-4697f45d5403de14-0">
              Den möjligheten menar jag, Kalle Larsson, är viktig för familjer,
              för familjer ser olika ut. Barn har olika behov. Det kan finnas
              barn som behöver sina föräldrar lite mer än andra barn, och kan
              föräldrarna få denna möjlighet att till exempel gå ned i arbetstid
              ser jag det som jättebra politik, och det kan vårdnadsbidraget
              användas till.
            </seg>
          </u>
          <note type="speaker" xml:id="i-e1cb2b9e4e7fe9c6-0">
            Anf. 37 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-c67dcedd6ee3ad86-4">
            <seg xml:id="i-f2867f4ddd99e95a-0">
              Herr talman! Nyamko Sabuni efterlyste konstruktiv kritik. Det
              är väl det jag har ägnat mig åt i mitt anförande. Men det finns
              ju andra, mycket närmare Nyamko Sabuni, som har ägnat sig åt mycket
              kritik, i det här fallet Moderaterna som för bara en tid sedan
              under rubriken Regeringen har varit alltför passiv kritiserade
              integrationspolitiken, alltså den ni bedriver. Snacka om dolkstöt
              från sidan! Här distanserar sig Moderaterna från ansvaret, som
              de också har, precis som Folkpartiet och Nyamko Sabuni har.
            </seg>
            <seg xml:id="i-55a609cec7b4c4d7-0">
              Det vi ser är att utanförskapet ökar och kommer att öka lavinartat.
              Vi ser att det på bred front är så. På ett år, före krisen, har
              arbetslösheten bland utrikes födda ökat med 16 procent. Gapet
              är fortfarande 12 procent mellan utrikes födda och inrikes födda.
              Vi har varit kritiska därför att för lite görs och därför att
              det som har gjorts har haft dåliga effekter. Vi har lyft fram
              de positiva delarna.
            </seg>
            <seg xml:id="i-ba1c1a49b1ad6523-0">
              Nyamko Sabuni efterlyser konstruktiv kritik. Avveckla den orättvisa
              jobbpolitiken, vars kärna har varit att med en otrygghetschock
              jaga ut sjuka och arbetslösa i låglöneträsket, och stå upp för
              de trygghetssystem som ni tidigare gjorde som folkpartister, som
              var bra för oss alla. Se till att fylla arbetsmarknaden med mer
              resurser! Investera i olika former av arbetsmarknadsutbildningar,
              i korta utbildningar och praktikplatser som är så viktiga. 25
              procent av arbetsmarknadsutbildningen har försvunnit och 97 procent
              av praktikplatserna sedan 2006.
            </seg>
            <seg xml:id="i-b91f5db767e6559c-0">
              Det är kris nu. Det är dags att agera. Därför är jag förvånad
              över att Nyamko Sabuni inte tagit sitt ansvar för att agera i
              dessa dåliga tider.
            </seg>
          </u>
          <note type="speaker" xml:id="i-793a16865d735077-0">
            Anf. 38 Integrations- och jämställdhetsminister NYAMKO SABUNI
            (fp) replik:
          </note>
          <u who="unknown" xml:id="i-5a030ecd3382ddf8-3">
            <seg xml:id="i-a52d66eb18034a69-0">
              Herr talman! Jag tycker att det är tråkigt att Socialdemokraterna
              fortsätter att använda sig av siffran för att arbetslösheten bland
              utrikes födda ökar när man vet den exakta orsaken till det. Precis
              som Elisabeth Svantesson sade finns det anledning att vara stolt
              över att vi lever i ett land som håller sina dörrar öppna för
              människor i behov av skydd, flyktingar som kommer till vårt land.
              Vi har gjort mer än vi någonsin har gjort i svensk historia när
              det gäller flyktingpolitiken. Det finns anledning att vara stolt
              över det.
            </seg>
            <seg xml:id="i-bc08f17ae91b0966-0">
              Kommer det att påverka statistiken? Ja, det gör det. Det påverkar
              arbetslöshetsstatistiken. Men är det någonting som vi ska gräva
              ned oss i och säga att vi ska stänga våra gränser? Är det vad
              Luciano Astudillo vill? Nej, det är det inte. Det handlar om att
              fokusera på politik för fler jobb. Det är det vi fokuserar på.
            </seg>
            <seg xml:id="i-565db310995eca7b-0">
              Jag kan bara konstatera att Luciano Astudillo välkomnar ett antal
              av de olika förslag som finns i integrationsstrategin. Jag hör
              också att du kritiserar. Ibland är det konstruktiv kritik, ibland
              är det en kritik som jag inte alls förstår.
            </seg>
            <seg xml:id="i-7242dbdfb4bd59e1-0">
              Min fråga tillbaka till Luciano Astudillo är: Vilka förslag kan
              du se framför dig för att förbättra situationen utöver det vi
              aviserar och utöver det vi säger att vi ska återkomma till? Vad
              har Socialdemokraterna för alternativ? Jag hör ingenting. Jag
              hör bara att ni välkomnar vissa delar samtidigt som ni säger att
              vi är passiva.
            </seg>
            <seg xml:id="i-a088ca5b18cdc585-0">
              Vilka förslag har Socialdemokraterna som man inte genomförde
              de tolv år man hade vid makten? Ni kanske har tid nu att blicka
              framåt. Jag väntar fortfarande på svar. Vad finns det för alternativ
              att väga mot varandra? Det kan ju vara så att ni kanske till och
              med kan komma på en idé som den här regeringen skulle vara villig
              att genomföra. Det är bara det att det inte kommer några idéer.
              Det är det som är problemet.
            </seg>
          </u>
          <note type="speaker" xml:id="i-5d62f6d2d3df662c-0">
            Anf. 39 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-c67dcedd6ee3ad86-5">
            <seg xml:id="i-4be47fc0a7e69751-0">
              Herr talman! Vi socialdemokrater är oerhört stolta över den öppenhet
              som det här landet har visat och att vi tar emot människor som
              flyr undan förtryck och förföljelse. Både Nyamko Sabuni och jag
              är produkter av det. Använd inte den retoriken, tack!
            </seg>
            <seg xml:id="i-e71098e34d4e98af-0">
              Låt oss fokusera på politiken. Min första fråga var: Hur har
              Nyamko Sabuni hävdat sitt politikområde nu när krisen har slagit
              till? Vi vet att det vid sidan av ungdomar är de utrikes födda
              som först blir av med jobben. Det är en oerhört viktig fråga,
              därför att det är ni som har makten. Om Sabuni efterlyser förslag,
              läs våra reservationer! Läs talet igen som du fick kopierat! Där
              finns en rad förslag som vi lägger fram.
            </seg>
            <seg xml:id="i-18f7668bea9af776-0">
              Sist men inte minst, låt oss försöka komma överens. Låt oss göra
              oss av med den här partipolitiska pajkastningen kring flyktingmottagningen.
              Vi behöver långsiktiga, hållbara strukturer som klarar av den
              viktiga uppgiften att möta människor som undan förtryck och förföljelse
              kommer till vårt land och som inget annat vill än att, precis
              som alla vi andra, vara med och bidra till att göra Sverige rikare
              och bättre.
            </seg>
            <seg xml:id="i-c06d0c75084a2781-0">
              Vi har sträckt ut handen redan sedan förra mandatperioden. Det
              vet ju Sabuni. Men där någonstans var makten viktigare än ansvaret.
              Fortfarande håller ni fast vid det. Kalla in till breda samtal
              kring de här frågorna! Jag tycker att de är så viktiga. Sök inte
              konflikt om dem! Vi kan nog landa någonstans där vi hittar en
              rimlig balans. Men ni har ansvaret för det, inte vi.
            </seg>
          </u>
          <note type="speaker" xml:id="i-6b95b437bd3a8956-0">
            Anf. 40 Integrations- och jämställdhetsminister NYAMKO SABUNI
            (fp) replik:
          </note>
          <u who="unknown" xml:id="i-5a030ecd3382ddf8-4">
            <seg xml:id="i-04a8f6b898cbab8d-0">
              Herr talman! Två grupper i samhället har det väldigt svårt när
              det är lågkonjunkturer. Det handlar, som Luciano Astudillo säger,
              om unga, och det handlar om utrikes födda.
            </seg>
            <seg xml:id="i-2359b584913fe35d-0">
              När det gäller unga kan jag bara konstatera att den arbetsgivaravgift
              som regeringen sänker för att göra det lättare för unga att vara
              kvar på arbetsmarknaden och vidare för att ta sig in på arbetsmarknaden
              vill Socialdemokraterna ta bort till förmån för en generell sänkning
              för alla på bara några fåtal procent. Luciano Astudillo! Detta
              kommer inte att hjälpa den grupp som du nu försöker ge sken av
              att du värnar om.
            </seg>
            <seg xml:id="i-ec4e9a87b11fe039-0">
              När det gäller utrikes födda menar jag att grunden läggs med
              en generell politik, Luciano Astudillo. Grunden läggs med en generell
              politik. En budget på 36 miljarder väntar på att genomföras från
              och med den 1 januari. En tilläggsbudget ett krispaket, som ni
              brukar kalla det på 9 miljarder har presenterats, och mer ska
              göras. En strategi debatterar vi nu som ska börja genomföras den
              1 januari 2009.
            </seg>
            <seg xml:id="i-f8303c1e90eaf76b-0">
              Luciano Astudillo! Det är väldigt mycket i pipeline som nu ska
              inledas. Gå inte över ån efter vatten, det finns konkret politik.
              I budgetpropositionen, i integrationsstrategin och i krispaketet
              finns det konkreta åtgärder att vidta som kommer att vara till
              stöd och hjälp också för de utrikes födda.
            </seg>
            <seg xml:id="i-dbe279c5ab4dbf03-0">
              Glöm inte bort att åtgärder som regeringen genomförde förra året
              ledde till att 45 procent av samtliga nya jobb gick till utrikes
              födda. Det är en framgång. Det är någonting att glädjas åt. Men
              visst, jag håller med dig, mycket återstår att göra, speciellt
              om vi ska fortsätta att ha den generösa flyktingpolitik som vi
              har, som både du och jag värnar om. Då behöver vi göra ytterligare.
            </seg>
            <seg xml:id="i-05881e0830c38908-0">
              Livet upphör, som sagt, inte nästa vecka. Det kommer ett nästa
              år och kommande år. Då måste man se till att den budget man har
              också portioneras på rätt sätt för att vi ska kunna ha tillförsikt
              för framtiden.
            </seg>
          </u>
          <note type="speaker" xml:id="i-f4d398074a141447-0">
            Anf. 41 ULF HOLM (mp) replik:
          </note>
          <u who="ulf_holm_0cd69a" xml:id="i-6ae86270d8b89528-5">
            <seg xml:id="i-6f1f2a6fe438356a-0">
              Herr talman! Jag ska börja med att säga att jag blev väldigt
              glad när jag hörde Nyamko Sabuni tidigare prata om livspusslet
              och svårigheterna med att få tiden att gå ihop för småbarnsföräldrar,
              om nya chanser, inte bara för invandrare utan även för andra människor.
              Det lät väldigt mycket som Miljöpartiets förslag om friår och
              förkortad arbetstid för småbarnsföräldrar just för att få tiden
              att gå ihop. Egenmakt behövs för alla människor i Sverige. Tron
              på att människan kan och vill förändra och ta ansvar för sig själv
              är väldigt viktig. Det är grundförutsättningarna.
            </seg>
            <seg xml:id="i-5367846a983906cf-0">
              Nu måste vi också se situationen att det inte är så lätt med
              jobbcoachning och att söka ett jobb därför att det tyvärr finns
              färre jobb att söka i dag än tidigare. Vi står inför väldigt stora
              utmaningar. Där är frågan: När kommer åtgärderna? Dem har vi inte
              sett hittills. Ni kan inte bara referera till den budget som nu
              debatteras, som ni lade fram i september. Situationen har förändrats
              väldigt mycket.
            </seg>
            <seg xml:id="i-09b8ee42fe538879-0">
              Det är precis som Nyamko Sabuni säger: De som drabbas först när
              det inte finns några nya jobb att söka och när varslen och arbetslösheten
              ökar är unga människor och personer med utländsk bakgrund. Då
              är frågan: Vilka åtgärder sätter man in?
            </seg>
            <seg xml:id="i-36788feb99e37862-0">
              Vi vet att arbetspraktikförmedlingen har stängt. Vi vet också
              att arbetslösheten har ökat och att förmedling av jobb är svårare.
              Vilka åtgärder får vi se för att möta den insikt som Nyamko Sabuni
              har, att det är unga och utrikes födda som kommer att drabbas
              värst när arbetslösheten slår till. Var är åtgärderna?
            </seg>
          </u>
          <note type="speaker" xml:id="i-f226d2b308cc6d6f-0">
            Anf. 42 Integrations- och jämställdhetsminister NYAMKO SABUNI
            (fp) replik:
          </note>
          <u who="unknown" xml:id="i-5a030ecd3382ddf8-5">
            <seg xml:id="i-dce4a5861019ebcb-0">
              Herr talman! Jag vet inte vad Ulf Holm har missat, men för att
              tala om unga: En halvering av arbetsgivaravgiften för unga är
              någonting som ännu inte trätt i kraft. Den träder i kraft den
              1 januari. Vi har en budget på 36 miljarder som börjar gälla den
              1 januari. Ett tillägg i form av ett krispaket på 9 miljarder
              införs nästa år. I dag kl. 12 har partiledarna, eller i alla fall
              Maud Olofsson, presenterat ett paket för fordonsindustrin. Vi
              diskuterar en strategi som ska träda i kraft den 1 januari nästa
              år. Hur många åtgärder kan man vidta parallellt utan att de tar
              ut varandra, utan att vi får ett misslyckande? På något vis måste
              vi låta politiken verka innan man vet vad mer som krävs. Det är
              viktigt.
            </seg>
            <seg xml:id="i-5d3ae6a223ee293c-0">
              Chefen för Arbetsförmedlingen säger att det inte är resurser
              som saknas. Arbetsförmedlingen får de resurser som de behöver.
              Vad som behövs är arbetsro. Jag litar på Arbetsförmedlingens chef
              när hon säger det. Jag har också uppfattat att de har infört nya
              sätt att arbeta på. Ut med arbetsförmedlare, knacka dörr hos företag
              och fråga, se vilka möjligheter företagare har att anställa. Göteborg
              har satt i gång med en sådan metod. På bara ett par veckor fick
              de in tusentals jobb hos arbetsgivare som kan tänka sig att anställa.
              Det är bara att någon måste knacka dörr. Vi vet att det bara är
              30 procent av jobben som annonseras ut. I övrigt är det kontakter
              och så vidare, och därför är det viktigt att arbetsförmedlarna
              finns där det finns företag som kan anställa människor. Detta
              arbete har kommit i gång.
            </seg>
            <seg xml:id="i-5b1af94053f0b8a7-0">
              Jag är övertygad om att Arbetsförmedlingens nya chef ser möjligheter,
              och hon kommer att få de resurser som hon behöver. Vad hon nu
              behöver är arbetsro.
            </seg>
            <seg xml:id="i-5f65ba0b004d773d-0">
              Vad som händer i Helsingforss stad bör du nästan fråga Helsingforss
              stad, eller är det Arbetsförmedlingen som organiserat det så är
              det chefen som ska svara på det. Det är ingenting som vi i Regeringskansliet
              styr över.
            </seg>
          </u>
          <note type="speaker" xml:id="i-8935fc07820be58c-0">
            Anf. 43 ULF HOLM (mp) replik:
          </note>
          <u who="ulf_holm_0cd69a" xml:id="i-6ae86270d8b89528-6">
            <seg xml:id="i-b72dbcde8460402b-0">
              Herr talman! Vad Arbetsförmedlingen behöver tycks vi ha lite
              delade åsikter om. Jag tror att Arbetsförmedlingen skulle behöva
              mer resurser. De kom den här veckan med två rapporter. Det ena
              är att antalet varsel ökar betydligt, och av dem som varslas riskerar
              fler att bli arbetslösa än vad man trodde tidigare. Det andra
              är att antalet nyanmälda jobb minskar dramatiskt. Visst behöver
              Arbetsförmedlingen mer resurser; det är helt uppenbart.
            </seg>
            <seg xml:id="i-2540aa2ab29382de-0">
              Visst har ni presenterat ett paket i dag kl. 12. Jag kan inte
              delarna i det, så jag ska inte uttala mig för mycket om det. Problemet
              är framför allt att det här ger effekter på många fler områden.
              Vi vet att kommuner och landsting varslar folk inom offentlig
              sektor. Det tycker Elisabeth Svantesson från Moderaterna är bra
              därför att kvinnorna inte ska vara beroende av staten, men jag
              tycker att det är beklagansvärt. Därför behövs det mer resurser
              inom stat och kommun.
            </seg>
            <seg xml:id="i-731b784ff1c37d2c-0">
              Ungdomsarbetslösheten är den viktiga frågan. Att sänka arbetsgivaravgiften
              bara för ungdomar gör att vi får en kil mellan unga och gamla.
              Det är inte så att företagen kommer att anställa fler ungdomar,
              framför allt inte om de är i 2023-årsåldern. Därför blir det en
              stor kil. De som tjänar på det förslaget är de som redan i dag
              har anställda personer under 2425 år. De företagen tjänar otroligt
              mycket.
            </seg>
            <seg xml:id="i-d59d039ac1a6285b-0">
              Frågan är: Kommer det att bli några nya arbeten på grund av det?
              Det betvivlar jag starkt. Därför hade det varit bättre att satsa
              på de grupper som står längst från arbetsmarknaden, det vill säga
              de som till exempel inte har en fullgod utbildning. Därför är
              en utbildningssatsning med komvux och KY och så vidare det absolut
              viktigaste vi kan göra i dag för att skapa förutsättningar för
              att människor ska kunna ta sitt ansvar i framtiden.
            </seg>
          </u>
          <note type="speaker" xml:id="i-82ec4b4a0cb13c6d-0">
            Anf. 44 Integrations- och jämställdhetsminister NYAMKO SABUNI
            (fp) replik:
          </note>
          <u who="unknown" xml:id="i-5a030ecd3382ddf8-6">
            <seg xml:id="i-78b33ea0445edae9-0">
              Herr talman! Som vanligt när det slutar med att oppositionen
              lägger fram ett antal förslag är det precis den typ av förslag
              som finns antingen i budgetpropositionen, i integrationsstrategin,
              i krispaketet eller vad vi nu talar om. Alla de förslag ni lägger
              fram är sådana som ska börja genomföras från och med den 1 januari.
              En del är redan på gång och ska förstärkas, till exempel nystartsjobb,
              som är till för att nå dem som befinner sig längst från arbetsmarknaden.
              Den reformen förstärks genom det krispaket som lades fram för
              några veckor sedan.
            </seg>
            <seg xml:id="i-ebac1551b246235a-0">
              Jag hör inte några nya revolutionerande idéer förutom dem som
              regeringen redan jobbar med. Jag sträcker gärna ut handen, något
              som Luciano Astudillo hela tiden säger att jag ska göra. Jag lyssnar,
              och jag lyssnar med intresse. Men allt jag hör är sådant som regeringen
              redan gör eller kritik för att det vi gör är fel, fast ni stöder
              det vi gör. Det blir en väldigt konstig debatt på det viset.
            </seg>
            <seg xml:id="i-2948e33ac897b66e-0">
              Har du, Ulf Holm, ytterligare idéer är vi redo att lyssna. Men
              just nu ligger det väldigt mycket pengar i potten, väldigt många
              åtgärder för att hjälpa dem som riskerar att bli arbetslösa eller
              som redan nu är arbetslösa.
            </seg>
            <seg xml:id="i-1cabfb08e4df9f96-0">
              Till kommunerna återkommer vi.
            </seg>
          </u>
          <note type="speaker" xml:id="i-7b11d2a9c8bed32b-0">
            Anf. 45 ANN-CHRISTIN AHLBERG (s):
          </note>
          <u who="ann-christin_ahlberg_67b131" xml:id="i-643233fc6967155a-0">
            <seg xml:id="i-0ee39b9b1c30e6a2-0">
              Herr talman! Vi socialdemokrater vill investera i ett jämställt
              arbetsliv. Kvinnor och män ska ha samma rättigheter och skyldigheter
              inom livets alla områden och samma möjligheter att leva ett ekonomiskt
              självständigt liv genom en inkomst som man kan leva på.
            </seg>
            <seg xml:id="i-361ede2851af044e-0">
              Kvinnor och män ska ha jämlika förutsättningar i arbetslivet
              oavsett vilken arbetsmarknad de finns på. Detta kräver kvinnors
              självklara rätt till trygga heltidsjobb. Det kräver en bra arbetsmiljö
              som gör det möjligt att jobba ända fram till pensionen och en
              lön som det går att leva på.
            </seg>
            <seg xml:id="i-0c9373c08af98874-0">
              Vi socialdemokrater tycker att utgiftsområde 13 borde utökas
              med 430 miljoner. På detta utgiftsområde kan det se ut som om
              vi tar bort 100 miljoner från särskilda jämställdhetsåtgärder,
              men så är det inte. Vi vill ha det till Kompetensstegen för personal
              inom äldreomsorgen. Det är en väldigt viktig jämställdhetsåtgärd
              som både gynnar personal och är en kvalitetsfaktor inom äldreomsorgen.
            </seg>
            <seg xml:id="i-a04a0657ee47863b-0">
              Trots att nästan lika många kvinnor som män yrkesarbetar i Sverige
              värderas kvinnors arbete lägre än männens. Kvinnors löner är generellt
              lägre trots att de har lika lång eller längre utbildning än männen.
            </seg>
            <seg xml:id="i-e51ffb03beecc99b-0">
              Män betraktas fortfarande som familjeförsörjare, och därför har
              praktiskt taget alla män heltid och fasta jobb oavsett om de jobbar
              i offentlig vård eller i privat handel.
            </seg>
            <seg xml:id="i-e221732d120381bf-0">
              Det stämmer inte riktigt med verkligheten att det enbart är män
              som är familjeförsörjare. Det är fler kvinnor än män som har barn.
              86 procent av alla 40-åriga kvinnor har barn, medan 25 procent
              av 40-åriga män inte har några barn alls att försörja.
            </seg>
            <seg xml:id="i-ed986a53e4840d52-0">
              Kvinnor förväntas ta och tar fortfarande ett större huvudansvar
              för hem och familj. Arbetsgivaren vet att de flesta kvinnor kommer
              att skaffa barn och att det påverkar närvaron på jobbet. Detsamma
              antas inte hända när män blir föräldrar, för då jobbar de oftast
              än mer. Statistiken visar att män minskar sin andel att ta vård
              av sjukt barn, och vart femte barn som fyllt tre år har en pappa
              som inte tagit ut någon dag alls sedan barnets födelse.
            </seg>
            <seg xml:id="i-9893d9dd0751d620-0">
              Att uppnå jämställdhet i arbetslivet handlar inte enbart om att
              stärka kvinnors ställning i arbetslivet utan också om att förändra
              synen på manligt och kvinnligt. De som arbetar ofrivillig deltid
              har, förutom svårigheter att försörja sig på sin lön, en svagare
              förankring i arbetslivet. Det ofrivilliga deltidsarbetet är ett
              hinder för jämställdhet, och man måste våga se att det är strukturerna
              i samhället som förhindrar jämställdhet.
            </seg>
            <seg xml:id="i-60a92817fa609c81-0">
              Många gånger har jag hört män och kvinnor säga att kvinnor vill
              arbeta deltid när barnen är små, men sanningen är den att 30 procent
              av kvinnor utan barn tvingas att jobba deltid i Sverige, och 36
              procent av kvinnorna med barn upp till tio år jobbar deltid. Det
              stämmer alltså inte att det är när barnen är små som man jobbar
              deltid.
            </seg>
            <seg xml:id="i-5ea01ba890da4762-0">
              Tittar man på männen är det 12 procent av männen utan barn som
              jobbar deltid, och av de män som har barn mellan noll och tio
              år jobbar endast 6 procent deltid. Siffrorna talar för sig själva.
            </seg>
            <seg xml:id="i-fce8d476ecf29ab0-0">
              Kvinnor som jobbar deltid är mer sjukskrivna än andra, så man
              kan se att även ur ett hälsoperspektiv och ett samhällsperspektiv
              blir det lönsamt att arbeta för att heltider och fasta anställningar
              ska vara grunden på en modern arbetsmarknad.
            </seg>
            <seg xml:id="i-508fd53e0fde8bc2-0">
              Och hör och häpna! Den allra friskaste kvinnan är trots allt
              den heltidsarbetande trebarnsmamman.
            </seg>
            <seg xml:id="i-646f1b53f57cf7da-0">
              En viktig del i arbetet för att åstadkomma en attitydförändring
              är att lyfta fram goda exempel och skapa förutsättningar för hur
              vi på bästa sätt kan bryta de strukturer som i dag motverkar heltidsarbete.
            </seg>
            <seg xml:id="i-8be681920376b0b4-0">
              Lösningen är inte att kraftigt försämra villkoren för de deltidsarbetslösa,
              som den borgerliga regeringen har gjort, utan att införa åtgärder
              för att se till att deltidsarbetande blir heltidsarbetande.
            </seg>
            <seg xml:id="i-266739f1f564f237-0">
              Vi har hört i tidigare inlägg här att deltidsarbetslösheten minskar,
              men det är ju ett resultat av de ändrade reglerna. Vi hade i vårt
              utskott en arbetsförmedlare som talade om att de fått ned statistiken
              så bra. Men när vi frågade vad de hade gjort var svaret att de
              egentligen inte hade gjort någonting. Man hade i stort sett skrämt
              kvinnorna med regelverket.
            </seg>
            <seg xml:id="i-a865087f248e169d-0">
              Vi socialdemokrater vill ha fler fasta jobb, inte färre.
            </seg>
            <seg xml:id="i-468993381a6db4ef-0">
              Andelen tidsbegränsade anställningar har ökat under de senaste
              15 åren, mest dramatiskt bland kvinnor och yngre. En tillfällig
              anställning kan vara ett bra sätt att etablera sig i arbetslivet,
              men när olika korta anställningar staplas på varandra gång på
              gång under lång tid och högt upp i åldrarna blir det ett stort
              problem.
            </seg>
            <seg xml:id="i-413e218d759abb3b-0">
              I tidsbegränsade anställningar är i regel tillgången till utbildning,
              utveckling och lärande liksom inflytande mycket sämre än i fasta
              anställningar. Vi socialdemokrater menar att huvudregeln på svensk
              arbetsmarknad ska vara tillsvidareanställning på heltid, både
              för män och för kvinnor.
            </seg>
            <seg xml:id="i-68b0c5f415308ef7-0">
              Den förändring i lagen om anställningsskydd som infördes av den
              borgerliga regeringen den 1 juli 2007 innebar att arbetsgivaren
              skulle kunna hålla personer kvar längre i korta anställningar,
              samtidigt som individens anställningsskydd försämrades. Det gynnar
              definitivt inte jämställdheten.
            </seg>
            <seg xml:id="i-8f796f5d8ccbacaf-0">
              Herr talman! I går firade vi att det var 60 år sedan FN antog
              den allmänna förklaringen om mänskliga rättigheter. Det står bland
              annat i artikel 23: Var och en har utan diskriminering rätt till
              lika lön för lika arbete. Det kan tyckas som en självklarhet,
              men hur ser det ut? Enligt Gender Gap Index kommer Sverige först
              på 35:e plats. Det tål att tänka på, efter 60 års löfte att var
              och en har utan diskriminering rätt till lika lön för likvärdigt
              arbete, att vi som anses vara ett av världens mest jämställda
              länder ligger först på 35:e plats med lika lön för lika arbete.
            </seg>
            <seg xml:id="i-37cff9179e6b98cc-0">
              Samtidigt kan vi läsa i LO-tidningen att det tar ett helt arbetsliv
              för en industriarbetare att matcha en genomsnittlig årslön för
              en vd i Sverige eller 105 år för att matcha årets vinnare av finansvärldens
              egen löneliga.
            </seg>
            <seg xml:id="i-f3df2e757c441a65-0">
              Inkomsttoppen är rakt igenom en manlig historia. Endast fem kvinnor
              kvalar in på den topplistan.
            </seg>
            <seg xml:id="i-525401cce004961c-0">
              Det är med stor oro man ser på de förändringar som den borgerliga
              regeringen har genomfört som gynnar män och drabbar kvinnor. Samtidigt
              har man tagit bort bra verktyg och metoder som fungerade för att
              förändra och förbättra för att få jämställda löner.
            </seg>
            <seg xml:id="i-71244068c9348196-0">
              Vi hörde här tidigare att Ulf Holm pratade om lönekartläggningarna
              och att Désirée Pethrus Engström rättade honom, eller vad man
              nu ska säga. Lönekartläggningar finns kvar okej, så är det. Men
              de har försämrats oerhört mycket genom att handlingsplaner för
              jämställda löner inte är kvar för de företag som har 25 anställda
              eller färre. Det har också försämrats, eftersom man ska göra och
              redovisa dem vart tredje år i stället för varje år. Både JämO
              och forskare är överens om att det inte gynnar jämställdheten.
            </seg>
            <seg xml:id="i-7084b34efdd73b6f-0">
              Av dessa anledningar vill vi socialdemokrater att det ska ske
              en bred utbildning av fackliga företrädare och arbetsgivare runt
              om på landets arbetsplatser i frågor om könsdiskriminering och
              vikten av en jämställd arbetsplats, och vi avsätter 10 miljoner
              kronor för detta under 2009.
            </seg>
            <seg xml:id="i-c9a4648f04612c6c-0">
              Därutöver vill vi avsätta ytterligare 10 miljoner kronor till
              den nya ombudsmannen mot diskriminering för att myndigheten ska
              kunna öka granskningen av jämställdhetsplaner och lönekartläggningar.
            </seg>
            <seg xml:id="i-77dfcf55b13d1d86-0">
              Herr talman! Sverige tappar i jämställdhet. Så löd rubriken som
              man kunde läsa i Svenska Dagbladet den 12 november i år. Det är
              inga rubriker vi i Sverige är vana vid att se. Tvärtom brukar
              Sverige sätta en ära i att ligga i framkant i jämställdhetsfrågorna.
            </seg>
            <seg xml:id="i-737888b5fa826cca-0">
              Enligt jämställdhetsindex 2008 är inte Sverige världens mest
              jämställda land längre, utan vi har halkat ned till en tredjeplats.
              Norge och Finland har gått förbi oss, men vi är fortfarande med
              på medaljplats. Hur länge till återstår att se med en borgerlig
              regering.
            </seg>
            <seg xml:id="i-20c1e8d5c6a2d2a9-0">
              Om man vill vinna får man nog inte skylla enbart på motståndaren,
              utan den som har ansvaret måste ta till sig, våga och vilja förändra.
              När man inte står överst på prispallen utan blir omsprungen av
              två andra måste man ha självinsikt och fundera på varför de andra
              har blivit bättre, inte skylla på föregående tränare, om man har
              ambition och vilja att jämställdheten ska bli bättre.
            </seg>
            <seg xml:id="i-6ff833a7d8c31496-0">
              Vi socialdemokrater anser att det behövs en tydlig genusanalys
              av den övergripande politik som regeringen driver. Efter två år
              av borgerligt regerande kan vi konstatera att den förda politiken
              framför allt har gynnat män med hög inkomst och/eller förmögenhet
              framför kvinnor.
            </seg>
            <seg xml:id="i-20ffc11acc949294-0">
              Det visar bland annat statistik från riksdagens utredningstjänst.
              Regeringens försämringar av socialförsäkringssystemet och arbetslöshetsförsäkringen
              har slagit hårdast mot kvinnor. En majoritet av landets deltidsarbetslösa
              är kvinnor, och det är fler kvinnor än män som är långtidssjuka
              och därmed fler kvinnor som får sin ersättning sänkt eller indragen.
            </seg>
            <seg xml:id="i-82fb74d185ceb596-0">
              Regeringens politik har även ökat den ekonomiska utsattheten
              bland ensamstående föräldrar, vilket till övervägande del är kvinnor.
              Allt fler av dem har i dag behov av både bostadsbidrag och försörjningsstöd
              för att klara av att betala boende och mat.
            </seg>
            <seg xml:id="i-96b11b088a9b07f3-0">
              Det krävs tydliga insatser och genusanalyser på flera politikområden
              för att man ska kunna bedriva en jämställdhetspolitik som ligger
              i linje med det som vi här i riksdagen beslutade förra mandatperioden.
            </seg>
          </u>
          <note xml:id="i-61334b160ee83bb0-0">
            Till sist, herr talman, vill jag yrka bifall till reservation
            11.
          </note>
          <note type="speaker" xml:id="i-9eea0d2b100aba8c-0">
            Anf. 46 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c7788cb24333393c-5">
            <seg xml:id="i-06348b19ae68e67b-0">
              Herr talman! Det finns många frågor som man egentligen skulle
              kunna ställa till Ann-Christin Ahlberg när det gäller jämställdheten
              under den socialdemokratiska regeringsperioden. Det kan jämföras
              med de åtgärder som nu vidtas. Det är lätt att kritisera. Men
              frågan är vilka alternativa förslag som man har.
            </seg>
            <seg xml:id="i-c1e938b0729927d8-0">
              Anledningen till att jag gick upp i talarstolen är att Ann-Christin
              Ahlberg tog upp redovisningen om att Sverige halkar efter i jämställdhetsligan.
              Men det framkom nämligen att det var på grund av den tidigare
              regeringen. Man hade gjort mätningen under de socialdemokratiska
              åren. Därför är det väl bättre att vi tittar på hur Socialdemokraterna
              har klarat av jämställdhetspolitiken och hur de möjligtvis kan
              klara av den i framtiden.
            </seg>
            <seg xml:id="i-6a0c6a86b2c7311e-0">
              I dag är det färre kvinnor än under den socialdemokratiska regeringens
              tid som jobbar deltid. Fler kvinnor jobbar heltid. Vi ökar incitamenten
              för kvinnor att jobba heltid.
            </seg>
            <seg xml:id="i-e4763bbb7885dd8f-0">
              Frågan är: Vilka konkreta förslag har Ann-Christin Ahlberg och
              Socialdemokraterna för att färre kvinnor ska jobba deltid?
            </seg>
            <seg xml:id="i-d6198babfa5b7d97-0">
              När det gäller bolagsstyrelser undrar jag vilka förslag som Socialdemokraterna
              har för att öka andelen kvinnor där. Har Socialdemokraterna ett
              förslag om att kvotera in kvinnor i dessa styrelser, eller på
              vilket sätt vill Socialdemokraterna få in fler kvinnor i bolagsstyrelser?
            </seg>
          </u>
          <note type="speaker" xml:id="i-edd329f0e515810e-0">
            Anf. 47 ANN-CHRISTIN AHLBERG (s) replik:
          </note>
          <u who="ann-christin_ahlberg_67b131" xml:id="i-643233fc6967155a-1">
            <seg xml:id="i-3a44ad34eeb1ad12-0">
              Herr talman! Jag ska börja med den sista frågan. Det är ingenting
              som vi har beslutat om än. Men visst är tanken väldigt lockande.
              Vi har just sett av resultatet från Norge att det går väldigt
              bra när man kvoterar in kvinnor i bolagsstyrelser. Det är klart
              att det är en av anledningarna till att Sverige har blivit omsprunget
              av just Norge.
            </seg>
            <seg xml:id="i-288b2b6aa0af7caf-0">
              Men Désirée Pethrus Engström måste också titta på hela denna
              indextabell. Det stämmer att den är från 2006, men det finns siffror
              ända till 2007. Och såvitt jag minns var det bland annat Désirée
              Pethrus Engströms parti som var i regeringsställning då.
            </seg>
            <seg xml:id="i-898d88ee52057f4b-0">
              Dessutom tror jag att Désirée Pethrus Engström ska vara väldigt
              glad för de siffror som finns nu. Om man skulle ha haft de siffror
              som visar hur det är ända fram till i dag hade de visat att vi
              har halkat efter ännu mer och hamnat ännu längre ned på listan.
              Då hade vi säkert inte varit på medaljplats.
            </seg>
            <seg xml:id="i-600dac3a4325a8e0-0">
              När det gäller heltider och deltider kan man med statistik lura
              både den ena och den andra. Man måste också våga titta på varför
              en del försvinner från statistiken. Vi vet att a-kassan i dag
              bara tillåter att man stämplar upp till heltid ett visst antal
              dagar. Därför försvinner en del. Vi vet också att många kvinnor
              inte orkar stå till förfogande hos Arbetsförmedlingen och vara
              tillgängliga 365 dagar och dygnet runt för att få kanske 5 procent
              i a-kasseersättning. Det är så livet ser ut för kvinnor som jobbar
              deltid.
            </seg>
          </u>
          <note type="speaker" xml:id="i-bce09a72c87123b8-0">
            Anf. 48 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c7788cb24333393c-6">
            <seg xml:id="i-6f0503aa66129d8e-0">
              Herr talman! Det är intressant att notera att mycket kritik riktas
              mot alliansregeringen, men man har oftast inga egna förslag. Det
              gäller nu framför allt det som jag nu tar upp om kvotering av
              kvinnor till bolagsstyrelser. Man frågar: Varför gör regeringen
              ingenting? Men man har inga konkreta och skarpa förslag själv.
            </seg>
            <seg xml:id="i-173f3b9ce91d0f52-0">
              När det gäller deltidsarbete tycker jag att vi borde kunna vara
              överens om incitamenten för att jobba deltid. Om vi nu vill att
              kvinnor ska ha möjlighet till heltid måste vi skapa incitament.
              Om vi har ett system där arbetsgivarna säger att det är okej att
              erbjuda deltidstjänst eftersom man kan deltidsstämpla, är det
              då inte bra att vi stramar åt lite grann, så att arbetsgivarna
              förstår att de inte kan utnyttja systemet med deltidsarbetslöshet?
            </seg>
            <seg xml:id="i-cba82164d6e37d17-0">
              Med vår nuvarande regering ser vi att vi får fler kvinnor i arbete
              och fler kvinnor som kommer att starta företag. Jag tror att vi
              under denna regeringsperiod kommer att få ett facit som visar
              att kvinnors självständighet, makt och inflytande i samhället
              ökar och att vi kommer att få se väldigt bra siffror jämfört med
              hur det var under den förra regeringens tid.
            </seg>
            <seg xml:id="i-965f5c589caa77dc-0">
              Jag är inte orolig. Jag tror att det är viktigt att alla incitament
              för kvinnor handlar om att ha möjlighet att vara med och delta
              på arbetsmarknaden. Kommuner och landsting har ett jättestort
              ansvar. Det finns många socialdemokratiska kommuner som inte gör
              tillräckligt för att se till att kvinnor får heltidsjobb. Vi är
              överens om att försöka få kommunerna att sluta med alla dessa
              deltidsanställningar. Men det är många av Ann-Christin Ahlbergs
              partikamrater som fortsätter i samma gamla vanliga takt.
            </seg>
            <seg xml:id="i-4ba6ecaf0f82ac16-0">
              Det är inte så lätt att ändra hela den politik som Socialdemokraterna
              har fört under lång tid och som har varit väldigt negativ för
              många, både invandrare och kvinnor. Här kommer det tyvärr att
              ta tid att vända skutan.
            </seg>
          </u>
          <note type="speaker" xml:id="i-7414f3ffc861969b-0">
            Anf. 49 ANN-CHRISTIN AHLBERG (s) replik:
          </note>
          <u who="ann-christin_ahlberg_67b131" xml:id="i-643233fc6967155a-2">
            <seg xml:id="i-73db0c4c33aba098-0">
              Herr talman! Jag blir väldigt orolig när Désirée Pethrus Engström
              säger att arbetsgivaren utnyttjade deltidsstämplingen. Så var
              det säkert i väldigt många fall. Men varför ska den enskilda personen
              drabbas av regelförändringarna? Ska vi inte se till att arbetsgivarna
              löser detta problem? Det är ju arbetsgivarna som har utnyttjat
              alla dessa kvinnor i så många år. Ni har själva sagt att man kunde
              utnyttja detta system i 18 år. Ska vi då låta den enskilda lilla
              människan ta både det ekonomiska ansvaret och ansvaret för att
              se till att få heltid? Det måste ändå vara arbetsgivaren som har
              utnyttjat dessa personer i så många år och inte hittat lösningar
              som ska ta detta ansvar. Det finns nämligen lösningar, Désirée
              Pethrus Engström. Jag har jobbat med sådana lösningar. Jag vet
              att om bara viljan finns går det. Varför ska det vara så svårt
              på kvinnors arbetsplatser, eller på arbetsplatser där både kvinnor
              och män jobbar, att ge kvinnor heltidsjobb? Det är bara män som
              får heltidsjobb, inte kvinnor.
            </seg>
            <seg xml:id="i-956853e5005029fa-0">
              I min kommun får männen alltid heltidsjobb, oavsett om de jobbar
              som vaktmästare eller undersköterska, medan kvinnorna, oavsett
              om de jobbar som undersköterska eller skolmåltidsbiträde, får
              finna sig i att få den sysselsättning som de har.
            </seg>
            <seg xml:id="i-055884f4626266b0-0">
              Jag kan här visa ett kort där det tydligt sägs hur kvinnor blir
              behandlade av arbetsgivare. Jag älskar Kommunals vykort. På detta
              kort står det: På fredag behöver vi dig 2,734 timmar. Då frågar
              kvinnan: Hela mig?
            </seg>
            <seg xml:id="i-5072af773e0534a4-0">
              Det är så det ofta ser ut i kommunerna och i landstingen men
              också på andra ställen. Kvinnorna får ta de timmar de får.
            </seg>
          </u>
          <note type="speaker" xml:id="i-0e22d486ee099444-0">
            Anf. 50 JOSEFIN BRINK (v):
          </note>
          <u who="josefin_brink_fef83c" xml:id="i-c6e17b402bc8f9e0-0">
            <seg xml:id="i-1f4ea094bb59728e-0">
              Herr talman! Vänsterpartiet har välkomnat de satsningar som regeringen
              har gjort när det gäller att bekämpa sexualiserat våld, hedersrelaterat
              våld, våld i samkönade relationer och även det som kommer när
              det gäller prostitution och människohandel. Utöver det gör vi
              själva betydligt större och mer träffsäkra satsningar på samma
              områden. Vi har hört jämställdhetsministern här säga att hon är
              intresserad av att ta in förslag från andra. Så vi kanske kan
              hoppas på att några av våra idéer så småningom blir verklighet
              även före valet 2010 vem vet.
            </seg>
            <seg xml:id="i-7fea0de2ce77e8b6-0">
              Till skillnad från regeringens politik genomsyrar jämställdhetsperspektivet
              hela vår politik på alla politikområden. Det innebär att vi också
              gör både riktade och generella insatser som syftar till att förändra
              de strukturer som upprätthåller och fortplantar orättvisorna mellan
              kvinnor och män på samhällets alla områden. Det är det vi menar
              måste vara målet med en jämställdhetspolitik värd namnet att i
              grunden förändra samhället så att kön upphör att vara en faktor
              som avgör vad du tjänar, vilken sorts jobb du erbjuds, hur mycket
              ansvar du förväntas ta för dina barn och i vilken grad du kan
              bestämma om allt från din egen kropp till hur lagar stiftas och
              hur samhällets resurser används.
            </seg>
            <seg xml:id="i-90e0798c12150f31-0">
              Jag ska nämna några av de satsningar som vi gör. Det handlar
              om att vi vill se ett jämställt föräldraskap och därför vill individualisera
              föräldraförsäkringen.
            </seg>
            <seg xml:id="i-b121898120c91bc2-0">
              Vi gör stora satsningar för en jämställd arbetsmarknad genom
              rätt till heltid, fler fasta anställningar och mer resurser till
              kommuner och landsting för att anställa fler, för att höja kvinnors
              löner och för att erbjuda fortbildning för de anställda i framför
              allt äldreomsorgen.
            </seg>
            <seg xml:id="i-0a714d0586a91289-0">
              Vi satsar på en arbetslöshetsförsäkring som faktiskt omfattar
              och ger trygghet åt alla och på en sjukförsäkring som innebär
              att inte de som bäst behöver den kastas ut.
            </seg>
            <seg xml:id="i-bea159cbbf28c73e-0">
              Vi satsar på ungas identitetsutveckling genom fler genuspedagoger
              i förskolan, förbättrad sex- och samlevnadsundervisning och genusperspektiv
              på lärarutbildningen.
            </seg>
            <seg xml:id="i-3a925c6f396d22e9-0">
              Vi satsar på en ökad rättstrygghet för offer för sexualiserat
              våld och sexualbrott genom obligatorisk fortbildning inom rättsväsen
              och socialtjänst.
            </seg>
            <seg xml:id="i-9b7e0935c517dfa5-0">
              Listan över åtgärder och reformer kan göras betydligt längre.
              Men politik är ingen tävling i vem som har flest punkter på en
              lista. Det handlar om riktning och om resultat. Där förskräcker
              de två åren med borgerlig regering.
            </seg>
            <seg xml:id="i-c6a27668237c582c-0">
              Vänsterpartiet har låtit riksdagens utredningstjänst räkna på
              hur regeringens samlade ekonomiska politik har slagit med avseende
              på jämställdheten. Det visar sig att sedan år 2006 har inkomstklyftan
              mellan kvinnor och män ökat med hela 4 procentenheter. Det motsvarar
              en genomsnittlig ökning av inkomstskillnaderna med 1 000 kronor
              per månad.
            </seg>
            <seg xml:id="i-a7b30a8ac5d53b14-0">
              Det har skett en ofantlig omfördelning av resurser, från lågavlönade
              kvinnor som bor i glesbygd till högavlönade män som är bosatta
              i storstadsområden. Fördelningspolitiskt har regeringen alltså
              fört en omvänd jämställdhetspolitik. Kvinnor har fått se sina
              redan lägre inkomster ytterligare minska, till förmån för gruppen
              män allt enligt beräkningar gjorda av riksdagens utredningstjänst.
            </seg>
            <seg xml:id="i-d24c0ccede3f8e1d-0">
              Den här ökande ekonomiska orättvisan mellan kvinnor och män beror
              på helheten i regeringens ekonomiska politik, där skattesänkningarna
              har utformats så att de konsekvent gynnat dem som redan har höga
              inkomster och stora förmögenheter och där beskattningen av förmögenheter
              tagits bort. Beskattningen av högt värderade fastigheter har sänkts
              dramatiskt. Ersättningen från föräldraförsäkringen har liksom
              sjukpenningen sänkts. Regelverket i a-kassan har utformats så
              att de med lägst lön betalar mer i avgift än de med hög lön. Deltidsarbetande
              och visstidsanställda har fått svårare att kvalificera sig för
              att få ersättning. Deltidsarbetande kvinnor puttas dag för dag,
              som Ann-Christin Ahlberg nyss sagt, ut ur försäkringen och förlorar
              rätten till ersättning.
            </seg>
            <seg xml:id="i-1edb440ba9921de3-0">
              Det är en politik där åtstramningen år för år av resurser till
              kommuner och landsting på många håll redan har lett till nedskärningar
              och besparingar i sjukvård och omsorg nedskärningar som nu, enligt
              alla bedömare, riskerar att bli dramatiska när skatteintäkterna
              minskar till följd av jobbkrisen.
            </seg>
            <seg xml:id="i-a51acae649cb8fc2-0">
              Alla de här reformerna har drabbat kvinnor i betydligt högre
              grad än män.
            </seg>
            <seg xml:id="i-c1143636032b73ff-0">
              Vilka är det som drabbas mest av nedskärningarna inom vård och
              omsorg? Ja, det är förstås alla medborgare som har behov av de
              här tjänsterna. Men samtidigt vet vi att det är kvinnor som i
              högst grad är anställda i de här verksamheterna och som drabbas
              genom en allt tyngre arbetsbörda och ännu sämre utsikter att få
              bättre arbetsvillkor och höjd lön. Dessutom vet vi att det är
              kvinnor i egenskap av makar, mödrar, döttrar och systrar som efter
              avslutad arbetsdag får kliva in i och sköta omsorgsarbetet oavlönat
              om den servicen inte längre finns i kommunen.
            </seg>
            <seg xml:id="i-5d0e9039ca0abb28-0">
              Herr talman! Hårda fakta: Resultatet av två år med borgerlig
              omfördelningspolitik med en omfördelning från kvinnor till män
              och från dem med små inkomster och lite makt och inflytande till
              dem med höga inkomster och mycket makt och inflytande bekräftar
              att jämställdhet inte är någonting som uppnås av sig självt som
              en effekt av en oundviklig utveckling. Tvärtom går det att väldigt
              snabbt rasera de framsteg som trots allt gjorts tack vare åratal
              av kamp i kvinnorörelsen och bland de grupper och politiska partier
              och organisationer som har tagit fajten för ett jämställt samhälle.
            </seg>
            <seg xml:id="i-e69098be389fdf38-0">
              Men när det gäller att öka orättvisorna mellan kvinnor och män
              har den borgerliga regeringen sammantaget i hög grad visat prov
              på effektivitet.
            </seg>
            <seg xml:id="i-b5cbede830483012-0">
              Det är uppenbart att Sverige för att den här utvecklingen ska
              kunna vändas och vi ska kunna gå i riktning mot en ökad jämställdhet
              behöver en regering som har både visioner och ambitioner att förverkliga
              de jämställdhetspolitiska målen om ett samhälle där kön inte avgör
              dina möjligheter i livet. Det är uppenbart att den borgerliga
              regeringen saknar både de visionerna och de ambitionerna.
            </seg>
          </u>
          <note xml:id="i-0be835e26734cf33-0">
            Jag yrkar bifall till reservation 10 från Vänsterpartiet.
          </note>
          <note xml:id="i-5e070d009bb24b4b-0">
            I detta anförande instämde Marianne Berg, Kalle Larsson och LiseLotte
            Olsson (alla v).
          </note>
          <note type="speaker" xml:id="i-2841275807522c79-0">
            Anf. 51 ANNA KÖNIG JERLMYR (m):
          </note>
          <u who="anna_konig_jerlmyr_fc5094" xml:id="i-18634ccfe40fb2b8-0">
            <seg xml:id="i-790b3165756d29b7-0">
              Herr talman! Så här i slutet av vår debatt hade jag tänkt ägna
              några minuter åt att föra fram vad alliansregeringen gör på området
              jämställdhet. Redan nu kan jag varna för att en del av det redan
              har tagits upp. Men så är det när man är sist i debatten, så ni
              får ursäkta mig för det.
            </seg>
            <seg xml:id="i-82987381e238d85f-0">
              Utgångspunkten för regeringens arbete är att kvinnor och män
              ska ha lika makt att forma samhället och sina egna liv. För arbetsmarknadsområdet
              har detta varit särskilt viktigt eftersom det är betydelsefullt
              för Sverige och för vårt framtida samhälles utvecklingskraft att
              kvinnor deltar på samma villkor som män i arbetslivet.
            </seg>
            <seg xml:id="i-1690ffa777a08b52-0">
              Sverige brukar annars i internationella jämförelser och mätningar
              placera sig på toppositioner när det kommer till jämställdhet.
              Jämfört med många andra länder har vi i Sverige kommit långt till
              exempel när det gäller kvinnors deltagande på arbetsmarknaden
              detta inte minst genom en väl utbyggd och offentligt finansierad
              barnomsorg.
            </seg>
            <seg xml:id="i-7c5706679f251a3f-0">
              Att Sverige internationellt står sig väl betyder däremot inte
              att vi står helt utan utmaningar. Till exempel när alliansregeringen
              för två år sedan tog över stod det klart att arbetet med att intensifiera
              jämställdhetsarbetet måste öka.
            </seg>
            <seg xml:id="i-5bb877a00db258e3-0">
              Herr talman! Jag skulle kortfattat vilja redogöra för en del
              av de åtgärder som regeringen har vidtagit eller är på väg att
              vidta. Jag gör det inom ramen för en del av de delmål som den
              här regeringen arbetar efter och som också den förra regeringen
              arbetat efter.
            </seg>
            <seg xml:id="i-7c9e3dbe90fddbc0-0">
              På området ekonomisk jämställdhet har regeringen tagit en rad
              initiativ. Till exempel gäller det då att göra det möjligt för
              kvinnor i offentlig sektor att starta egen verksamhet genom avknoppning.
              Bland annat vill vi därmed att kvinnor ska få ett större inflytande
              över arbetsuppgifter, arbetstider, anställningsvillkor och lön.
            </seg>
            <seg xml:id="i-9bff72732718a90f-0">
              Andra reformer är alliansens inkomstskattesänkningar som inte
              bara gjort det mer lönsamt att arbeta heltid utan också via minskade
              marginaleffekter gjort det mer lönsamt för kvinnor att gå från
              deltid till heltid.
            </seg>
            <seg xml:id="i-79ff438e40604193-0">
              Därutöver har vi genomfört omfattande satsningar på kvinnligt
              företagande eftersom andelen företag ägda av kvinnor fortfarande
              är alldeles för liten.
            </seg>
            <seg xml:id="i-928271c2a2716402-0">
              Till exempel har regeringens insats med mikrolån, som vi fördubblat,
              gett god effekt. Man kan säga att hälften av beviljade lån har
              gått till just kvinnor.
            </seg>
            <seg xml:id="i-9f09d0e09e58d1d5-0">
              Ett annat delmål handlar om hur fördelningen av det obetalda
              hem- och omsorgsarbetet ska bli mer jämställd. Kvinnor och män
              ska ta samma ansvar för hemarbetet. En viktig reform på området
              är givetvis avdraget för hushållsnära tjänster som inte bara underlättat
              för familjer att få hjälp med det obetalda hemarbetet utan också
              bidragit till att många jobb som tidigare varit svarta otrygga
              anställningar nu har blivit vita trygga anställningar.
            </seg>
            <seg xml:id="i-a37b1a8abf1515e3-0">
              Vi vill också kunna mäta effekten av våra reformer. Därför har
              vi bett Statistiska centralbyrån att ta fram en tidsanvändningsundersökning
              som visar hur mycket tid kvinnor och män lägger på hushållsarbete
              och hemarbete. Den ska också visa på skillnader i vilken typ av
              hushållsarbete som män och kvinnor utför.
            </seg>
            <seg xml:id="i-9b9d2d3020209e70-0">
              I detta sammanhang vill jag också nämna den jämställdhetsbonus
              som regeringen infört för att uppmuntra föräldrar att gemensamt
              ta ett större ansvar när det gäller att ta hand om barnen när
              de är små.
            </seg>
            <seg xml:id="i-6dbc0186510c7bcd-0">
              Det sista målet som jag skulle vilja uppehålla mig en stund vid
              handlar om mäns våld mot kvinnor, som måste upphöra, att man som
              människa, oavsett ålder eller kön, har samma rätt till kroppslig
              integritet.
            </seg>
            <seg xml:id="i-0bf89de057452472-0">
              Jag känner mig stolt över regeringens handlingsplan som riksdagen
              behandlade här i maj, som omfattar 56 åtgärder på totalt 800 miljoner
              kronor. Bland insatserna finns till exempel ökat stöd till kvinnojourer
              och ett nationellt program för att sexualbrottsoffer ska omhändertas
              inom vården på samma sätt oavsett var i landet de råkar bo. Den
              innehåller också förebyggande insatser, till exempel ökade satsningar
              på behandlingsprogram för sexualbrottsdömda.
            </seg>
            <seg xml:id="i-58ac604ac6f301e2-0">
              Det är några reformer som regeringen har lagt fram och kommer
              att införa under mandatperioden.
            </seg>
            <seg xml:id="i-e49b403d178623f1-0">
              Utöver det jag nämnt finns också det treåriga forskningsprogrammet
              för kvinnors hälsa, eftersom vi vet att kvinnliga patienter i
              dag inte behandlas på samma sätt som manliga. Jag vill givetvis
              också nämna den handlingsplan mot prostitution och människohandel
              vars 36 åtgärder nu bereds.
            </seg>
            <seg xml:id="i-d5bf3f1bcdb8d3a8-0">
              Herr talman! Jag vill avslutningsvis framföra att arbetet med
              att uppfylla ambitionerna på jämställdhetsområdet måste fortsätta.
              En jämställd arbetsmarknad bär nämligen på en enorm potential,
              för skulle kvinnors faktiska förvärvsarbete vara lika stort som
              mäns hade bnp bara i år varit 15 procent högre. Slutsatsen blir
              givetvis att vi ska skapa ytterligare incitament för att öka kvinnors
              deltagande på arbetsmarknaden, för då kan både den svenska konkurrenskraften
              och ekonomin stärkas.
            </seg>
          </u>
          <note type="speaker" xml:id="i-0e359532f3e09a46-0">
            Anf. 52 ANN-CHRISTIN AHLBERG (s) replik:
          </note>
          <u who="ann-christin_ahlberg_67b131" xml:id="i-643233fc6967155a-3">
            <seg xml:id="i-bd2b06bdb5356153-0">
              Herr talman! Jag blev lite uppretad när Anna König Jerlmyr sade
              att ni har gjort så väldigt mycket på jämställdhetsområdet. Då
              måste jag ta upp några minusposter, för om det ska bli ett plus
              måste man också beakta det som man har tagit bort.
            </seg>
            <seg xml:id="i-822c22983e7a9f39-0">
              Jag ska bara nämna några saker som har försämrat för kvinnor.
              Vårdnadsbidraget, nedläggningen av ALI, som forskade om kvinnor
              och deras arbetsmiljö med mera. A-kassan är en typisk sådan sak
              som försämrar för kvinnor, liksom sjukförsäkringen. Tidigare planerade
              satsningar har inte blivit av, som vi kunde se i Riksdag &amp; Departement:
              Mångmiljonsatsning på jämställdhet kom av sig. Endast 148 av 400
              miljoner har använts. Förra året kunde vi se denna stora rubrik:
              En budget för gubbar av Anders Borg. Vi ser försämringarna i visstidsanställningarna
              som gör att kvinnor får det ännu tuffare och LAS-företrädet som
              har förändrats till det sämre.
            </seg>
            <seg xml:id="i-ab0cc5b919007205-0">
              Och när man kommer till hushållsnära tjänster blir man nästan
              gråtfärdig. Vem var det som använde de svarta tjänsterna? Jag
              har frågat runt när jag har varit ute på LO-kurser och i andra
              sammanhang hur många det var som tidigare använde hushållsnära
              tjänster som var svarta eller vita. Ännu har jag inte lyckats
              hitta någon som sagt att man använt vare sig svarta eller vita
              hushållsnära tjänster. Men vi har ju kunnat se i medierna vilka
              som har använt svarta hushållsnära tjänster och barnflickor. Det
              är egentligen de som redan skulle ha haft råd att betala vita
              tjänster som nu får skatteavdrag för att göra dem till vita tjänster.
            </seg>
          </u>
          <note type="speaker" xml:id="i-4c1d23e519f2e75b-0">
            Anf. 53 ANNA KÖNIG JERLMYR (m) replik:
          </note>
          <u who="anna_konig_jerlmyr_fc5094" xml:id="i-18634ccfe40fb2b8-1">
            <seg xml:id="i-76233f4117a70455-0">
              Herr talman! Jag vill börja med att säga att jag respekterar
              Ann-Christins engagemang i jämställdhetsfrågorna. Vi kan nog ha
              samma mål när det gäller jämställdhetspolitiken, även om våra
              medel kan se olika ut. Men jag känner mig väldigt trygg med de
              reformer som regeringen har lagt fram på området, alltifrån att
              stärka kvinnors ekonomi genom att göra det mer lönsamt att arbeta
              till att stärka kvinnligt företagande, som kan ge fler kvinnliga
              vd:ar och förhoppningsvis också leda fram till fler kvinnor i
              bolagsstyrelser. Det är också viktigt att vi nu gör det mer kostsamt
              att diskriminera på arbetsmarknaden.
            </seg>
            <seg xml:id="i-92ffe90e8fd22b57-0">
              Det här är några av de åtgärder som vi har genomfört och som
              också har börjat ge effekt. Vi kan se det till exempel när det
              gäller deltidsarbetslösheten, som nu är mindre än för två år sedan.
              Vi kan också se att antalet sysselsatta kvinnor var större i oktober
              om man jämför med för två år sedan och att antalet kvinnor med
              fasta anställningar ökar.
            </seg>
            <seg xml:id="i-a02f41cfc39413b2-0">
              Jag skulle vilja ställa en fråga till Ann-Christin Ahlberg. Du
              var inne på här att det är så förskräckligt att vi nu begränsar
              deltidsersättningen i a-kassan. Men i Socialdemokraternas förslag
              ser man att även Socialdemokraterna vill införa en begränsningsregel
              i a-kassan när det gäller deltidsarbetslöshet. Så ni säger en
              sak och gör en helt annan sak.
            </seg>
            <seg xml:id="i-c517a0fd41b5125f-0">
              Om man ser tillbaka på vad er politik ledde till så ledde den
              till att gruppen fattiga ensamstående kvinnor med barn växte.
              Vi kunde se att två av tre sjukskrivna kvinnor, som vi nu tar
              hand om, cementerades i sjukskrivning och förtidspensionering
              under er tid vid makten.
            </seg>
            <seg xml:id="i-6b7056d38cce332f-0">
              Vi försöker att ta ansvar och rensa upp i de stora samhällsproblem
              som har växt fram under många år. Vi tar ansvar. Jag tycker att
              Socialdemokraterna kastar sten i glashus.
            </seg>
          </u>
          <note type="speaker" xml:id="i-8b0690c4b1c09612-0">
            Anf. 54 ANN-CHRISTIN AHLBERG (s) replik:
          </note>
          <u who="ann-christin_ahlberg_67b131" xml:id="i-643233fc6967155a-4">
            <seg xml:id="i-7de408a4ddc5c82c-0">
              Herr talman! Jag fick ingen åsikt om de försämringar man har
              gjort som ändå måste stå på minussidan.
            </seg>
            <seg xml:id="i-6a053c6996ff5f89-0">
              En sak kan jag hålla med om, att det är bra att det kostar att
              diskriminera. Det kan jag hålla med om.
            </seg>
            <seg xml:id="i-208c42d36ba49f37-0">
              När det sedan gäller begränsningen av deltider är det något som
              finns i vårt rådslagsmaterial. Det är inget beslut som vi har
              fattat. Jag kan upplysa Anna König Jerlmyr om att vi faktiskt
              har fått i uppdrag att analysera alla våra rådslag ur ett jämställdhetsperspektiv
              innan beslut ska fattas, så det kan vi nog återkomma till.
            </seg>
            <seg xml:id="i-29a57280d105fb48-0">
              När det gäller detta med ekonomisk jämställdhet och inkomstskattesänkningarna
              kunde vi läsa i Aftonbladet jag tror att det var i går att om
              en vanlig så kallad arbetarkvinna som kanske jobbar inom kommun,
              landsting, handel, hotell eller restaurang arbetar heltid kommer
              hon att få en ny skattesänkning med ungefär 280 kronor i månaden.
              Men det är ju så här att du och jag kommer i alla fall att få
              1 000 kronor mindre i skatt nästa år. Är det att gynna kvinnor?
              Jag undrar vad det blir för skattesänkning för den kvinna som
              har en 74,311-procentig tjänst. Det kanske inte blir någonting
              alls.
            </seg>
            <seg xml:id="i-c56cab86a9f22f05-0">
              Vi vet att det oftare är kvinnor som är sjukskrivna. De har fått
              högre skatt än vad du och jag har. Vi vet också att de som är
              deltidsarbetslösa har fått ett krångligare regelsystem. De kan
              därmed inte få de ersättningar som de så väl är berättigade till
              så länge vi politiker inte ser till att arbetsmarknaden fixar
              så att både kvinnor och män får rätt till heltid och trygga anställningar.
            </seg>
          </u>
          <note type="speaker" xml:id="i-890076e2accbcb7a-0">
            Anf. 55 ANNA KÖNIG JERLMYR (m) replik:
          </note>
          <u who="anna_konig_jerlmyr_fc5094" xml:id="i-18634ccfe40fb2b8-2">
            <seg xml:id="i-18eef57b23217d68-0">
              Herr talman! Jag vill tacka Ann-Christin så mycket för det. Jag
              kan bara konstatera att våra beräkningar visar att 97 procent
              av alla som jobbar, oavsett om det är män eller kvinnor, får minst
              1 000 kronor mer att leva på efter skatt, tack vare våra jobbskatteavdrag
              som den rödgröna alliansen nu är väldigt splittrad om.
            </seg>
            <seg xml:id="i-71d2456660191095-0">
              Deltidsbegränsningen finns absolut med i Socialdemokraternas
              förslag till budget. Det står klart och tydligt. Det är också
              därifrån jag har hämtat uppgiften. Om man är emot deltidsbegränsningen
              bör man också vara kritisk mot det som Socialdemokraterna nu själva
              har lagt fram.
            </seg>
            <seg xml:id="i-7d9ddc11c3f5b573-0">
              När det kommer till hushållsnära tjänster kanske jag är mer intresserad
              av vilka som jobbade i den svarta sektorn än av vilka som köpte
              de hushållsnära tjänsterna. Det var en lång rad kvinnor som arbetade
              utan möjlighet till försäkring, med otrygga anställningar, utan
              möjlighet att få pension och så vidare. Vi kan nu se att dessa
              kvinnor har börjat arbeta i den vita sektorn. Inte minst visar
              de undersökningar som har gjorts att tre av fyra har gått direkt
              från arbetslöshet till arbete, och en stor del av dem har funnits
              i den svarta sektorn, så det här har verkligen gjort avtryck.
            </seg>
            <seg xml:id="i-62ba66c831cdfca7-0">
              Jag var på ett seminarium i går om ROT-avdraget. Där stod facket
              och arbetsgivarna arm i arm för att arbeta mot den svarta otrygga
              sektorn genom ett ROT-avdrag, vilket regeringen nu inför. Jag
              hade uppskattat om man tog det på samma allvar inom den hushållsnära
              sektorn genom införandet av ett RUT-avdrag.
            </seg>
            <seg xml:id="i-4b0f2102ad1ae364-0">
              När det gäller lag om heltid säger de som jag har talat med och
              som jobbar inom denna sektor att konsekvensen kommer att bli färre
              jobb, inte fler. Vi kommer inte att kunna se företag som kan anställa
              på helger eller ha mer personal när det blir en arbetstopp. Det
              kommer att tas bort. Den möjligheten införde vi. Det kommer att
              leda till fler jobb, inte färre.
            </seg>
          </u>
          <note xml:id="i-e4716ea07dab1a65-0">
            Överläggningen var härmed avslutad.
          </note>
          <note xml:id="i-6f70da199839b033-0">
            8 § Samhällsplanering, bostadsförsörjning, byggande samt konsumentpolitik
          </note>
          <note xml:id="i-a2c450ed2f08dec6-1">
            Föredrogs
          </note>
          <note type="speaker" xml:id="i-5191c4f69e6fe6ae-0">
            Anf. 56 CARINA MOBERG (s):
          </note>
          <u who="carina_moberg_eb98f5" xml:id="i-fa51bee1e61c2615-0">
            <seg xml:id="i-e16cfc98cd111668-0">
              Herr talman! I går var det Nobelfest i Helsingforss stadshus.
              Det var vackra klänningar och frackar, millimetermätt uppdukning
              och tjusiga serveringsuppsättningar. Man får förmoda att maten
              var god. Jag tror att det bland annat var inkokta päron med vaniljglass.
              Själv var jag inte där, men det var kanske bostadsministern.
            </seg>
            <seg xml:id="i-4ee6bb9b6a7a8c85-0">
              Jag hoppas att det var en trevlig fest och att alla så småningom
              kunde ta sig hem till sina trygga och självvalda hem. Den möjligheten
              har inte alla att åka hem till trygga och självvalda hem. Alla
              har inte ens en bostad. Kontrasterna är stora i vårt land. Klyftorna
              ökar dessvärre i bostadsbristens Sverige. Därför vill vi socialdemokrater
              återskapa en social bostadspolitik, herr talman.
            </seg>
            <seg xml:id="i-cfc79611149a76a9-0">
              Om bostäder och trygghet för alla, om förutsägbara villkor och
              framtidsinriktade satsningar vill jag att denna debatt ska handla
              även om budgeten i stora stycken är inaktuell, eftersom den bygger
              på förutsättningar som inte längre gäller.
            </seg>
            <seg xml:id="i-9640aaf0f16c9ae5-0">
              Vi socialdemokrater har stora ambitioner med bostadspolitiken.
            </seg>
            <seg xml:id="i-15041f09644d11d5-0">
              Den borgerliga majoriteten här i riksdagen har liksom regeringen
              ynkligt få förslag för att möta krisen på bygg- och bostadsmarknaden.
              Detta blev tydligt när regeringens krispaket presenterades i förra
              veckan. Det är för litet och kommer för sent enligt alla bedömare.
            </seg>
            <seg xml:id="i-d38da321cc25f4c7-0">
              Ni har avlövat, avrustat och avvecklat bostadspolitiken under
              lång tid. Nu får svenska folket betala priset med bostadsbrist,
              orörlig bostadsmarknad och orättvisa skillnader i villkor mellan
              dem som äger och dem hyr sin bostad. Bostadspolitiken har havererat.
            </seg>
            <seg xml:id="i-9f4ef0c7b3dd24e6-0">
              Herr talman! Två grupper i samhället har särskild anledning att
              vara besvikna. Det är ungdomar som inte har tagit sig in på bostadsmarknaden
              och de som hyr sin bostad i områden i behov av upprustning, många
              gånger i miljonprogrammet.
            </seg>
            <seg xml:id="i-bb9c1f1bfe7189b0-0">
              Vi ser i dag att skillnaderna mellan vad olika hushåll lägger
              ned på boendet har ökat. Skillnaderna ökar även när det gäller
              bostadsstandard. Vi ser en ny typ av fattigdom breda ut sig med
              en ökad trångboddhet bland familjer med många barn eller med en
              ensam försörjare. Detta är främst ett problem för boende i hyresrätt.
              Tre av fyra hushåll som räknas som trångbodda har hyreslägenhet.
            </seg>
            <seg xml:id="i-3426c9179888a652-0">
              En halv miljon människor har efter det att regeringen införde
              kraftigt höjda avgifter lämnat arbetslöshetsförsäkringen. De kommer
              att bli hänvisade till socialbidrag om de blir arbetslösa.
            </seg>
            <seg xml:id="i-06b119a2605331c0-0">
              Varslen ökar. Antalet sysselsatta inom exempelvis byggnadsverksamheten
              kommer att minska med omkring 10 000 personer 2009. Minst 800
              lärlingar har varslats eller hotas av att inte kunna fullgöra
              den tid som krävs för att få yrkesbevis. Vissa har redan tvingats
              lämna sina arbetsplatser.
            </seg>
            <seg xml:id="i-2d64773533b35ade-0">
              Unga familjer med höga lån och små marginaler där någon av föräldrarna
              står utan arbetslöshetsförsäkring riskerar att hamna i en mycket
              svår ekonomisk situation. Motsvarande försämringar drabbar de
              många som nu efter den borgerliga regimens så kallade reformer
              i sjukförsäkringen riskerar utförsäkring. Detta påverkar naturligtvis
              också förutsättningarna i boendet.
            </seg>
            <seg xml:id="i-356448b15b657a6a-0">
              Vi socialdemokrater ser bostadspolitiken som ett inslag i den
              generella välfärdspolitiken och som en del i samhällsbyggandet
              för en långsiktigt hållbar utveckling. Vårt mål är ett samhälle
              där alla människor, inte bara de med goda ekonomiska förutsättningar,
              ges möjlighet att leva i bra bostäder till rimliga kostnader i
              en stimulerande och trygg miljö. Vi föreslår ett återinförande
              av det bostadspolitiska målet.
            </seg>
            <seg xml:id="i-307430ee4f628827-0">
              Vi tycker att det är viktigt att sänka trösklarna in på bostadsmarknaden
              för ungdomar, flyktingar och andra nytillträdande. Ett sätt är
              att stimulera byggandet. Vi har en politik för att investera oss
              ur den kris som förlamar bostadsmarknaden. Jag återkommer till
              det.
            </seg>
            <seg xml:id="i-667caa6d43dc3ac5-0">
              Vi inser betydelsen av en fungerande bostadsmarknad för sysselsättningen
              och den ekonomiska tillväxten. En fungerande bostadsmarknad är
              en förutsättning för rörligheten på arbetsmarknaden. Därför vill
              vi ha fungerande omställningsförsäkringar, a-kassa och sjukförsäkring
              så att människor som hamnar utanför arbetsmarknaden inte måste
              gå från hus och hem.
            </seg>
            <seg xml:id="i-ad1cbca359aafcd4-0">
              Herr talman! I dag visar all statistik och tillgängliga uppgifter
              att utvecklingen går åt fel håll. Regeringens egen myndighet Boverket
              kom i går med nya mycket dystra siffror. Bostadsbyggandet kan
              nästa år komma att minska med hela 60 procent. Redan i år var
              minskningen av hyresrättsbyggandet i Storstockholm, Storgöteborg
              och Stormalmö hela 80 procent. Åtta av tio av dessa bostäder blev
              alltså inte byggda, och 1,1 miljon ungdomar är på väg ut på bostadsmarknaden
              inom några år.
            </seg>
            <seg xml:id="i-d77db31557e94177-0">
              Under de tre första kvartalen 2008 började endast 2 500 hyresrätter
              att byggas. Det är en minskning med hela 68 procent om man jämför
              med de 7 700 som byggdes under samma period 2006. Då fanns det
              ett investeringsstöd. Mer än 120 000 bostäder byggdes under föregående
              mandatperiod.
            </seg>
            <seg xml:id="i-a6c79370dca526bf-0">
              Det gick fort utför med Odells bostadspolitik redan före finanskrisen;
              nu är situationen katastrofal. Ni har avlövat, avrustat och avskaffat
              under två år. Det som borde ha gjorts var det motsatta. Ni har
              lagt framtiden i marknadens händer och frånhänt er ert ansvar.
              Nu ser vi konsekvenserna av det. Är ni fortfarande nöjda?
            </seg>
            <seg xml:id="i-3814739172b9db9b-0">
              Herr talman! Vi socialdemokrater har under hösten lagt fram en
              politik som kan sammanfattas i fem skarpa förslag för att dämpa
              krisen i byggsektorn och få fram fler och bättre bostäder.
            </seg>
            <seg xml:id="i-ed187f3c6b76b365-0">
              Vi vill avsätta närmare 13 miljarder kronor de närmaste två åren,
              2009 och 2010, för att åtgärda bostadsbristen, rusta befintligt
              bestånd och rädda byggbranschen i den värsta krisen sedan 30-talet.
            </seg>
            <seg xml:id="i-cb6d5b73c22c268b-0">
              Sedan tidigare vill vi satsa 1 miljard på ett investeringsstöd
              för byggande av billiga och miljövänliga hyresbostäder. Nu bygger
              vi ut det med ytterligare 1 miljard.
            </seg>
            <seg xml:id="i-2ea88fe4f9c87801-0">
              Vi avsätter 3 miljarder till ROT-avdrag 2009. Bygger man om klimatsmart
              finns också en särskild klimatbonus på 600 miljoner kronor.
            </seg>
            <seg xml:id="i-737efeb68968cad7-0">
              Vi vill satsa på miljonprogrammen och genom det skapa fler attraktiva
              bostadsområden. Vi skjuter till 3 miljarder kronor per år. Det
              kan innebära renovering av ca 40 000 lägenheter och ge ca 25 500
              årsarbeten inom byggbranschen.
            </seg>
            <seg xml:id="i-186571b489bedd9d-0">
              Vi lägger också 500 miljoner per år på kommunerna för upprustning
              av skolor, förskolor och äldreboenden.
            </seg>
            <seg xml:id="i-80f362c3c0131ec2-0">
              Vi vill öka investeringarna i infrastruktur med 2 miljarder mer
              än regeringen 20092011 och dessutom tidigarelägga underhåll under
              nästa år.
            </seg>
            <seg xml:id="i-8f204f4689b376a7-0">
              Regeringen har i sitt krispaket föreslagit ett ROT-avdrag. Det
              är bra. Vi ska ha en hög boendestandard i vårt land även framöver.
              Det är viktigt att det gäller alla. Det ska också gälla hyresgäster
              och unga människor. Vi socialdemokrater har en politik för sysselsättning
              och för byggande och boende. Vi vill ha en framtidsinriktad förutsägbar
              politik för alla. Varför tycker inte ni som styr i detta land
              att detta är viktigt?
            </seg>
            <seg xml:id="i-0fe2b98f97281c6b-0">
              Herr talman! Beskedet till landets ungdomar och bostadssökande
              är tydligt. Den borgerliga majoriteten anser inte att staten har
              eller ska ta något ansvar. Det som återstår är andrahandsboende,
              uthyrningsrum eller flera års ytterligare köande utan besked,
              i värsta fall och i ökande omfattning kombinerat med arbetslöshet
              och dålig ekonomi.
            </seg>
            <seg xml:id="i-f5da9ff420a1af94-0">
              Till de unga byggnadsarbetarna, som kanske också är bostadssökande,
              har regeringen inget besked som kan lugna på någon punkt. Vi avsätter
              i dag 150 miljoner kronor för nästa år för att varslade lärlingar
              ska bli utbildade byggnadsarbetare och finnas kvar i branschen
              när det vänder. Det ska ske genom arbetsinsatser i de mest slitna
              bostadsområdena. Det är viktigt för branschen, men det är kanske
              ännu viktigare för de unga byggnadsarbetarna.
            </seg>
            <seg xml:id="i-438a73897cce5dde-0">
              Till hyresgästerna i miljonprogrammets hyreslägenheter kommer
              inga positiva besked från en regering som slår sig för bröstet
              för sin kamp mot utanförskapet.
            </seg>
            <seg xml:id="i-7878f6911333f1fa-0">
              Vi socialdemokrater har en politik för ökad sysselsättning och
              för bygg- och bostadsmarknaden. Vi vill satsa oss ur krisen på
              ett sätt som gör mesta möjliga nytta för dem som riskerar arbetslöshet,
              för dem som hyr sin lägenhet i områden i verkligt behov av upprustning
              och för att ge unga människor hopp.
            </seg>
            <seg xml:id="i-72d5c809c7b4530f-0">
              Vi har en bostadspolitik. Vi satsar 13 miljarder för att åtgärda
              bostadsbristen, rusta beståndet och få fram fler bostäder. Ni
              tycker inte att frågan är viktig. Någon annan slutsats kan jag
              inte dra. Men nu har ni möjlighet att under debatten redovisa
              något annat, även om jag, herr talman, inte har några större förhoppningar.
            </seg>
          </u>
          <note xml:id="i-05c31914113f14fa-0">
            Jag yrkar bifall till reservationerna 3 och 6, och Eva Sonidsson
            återkommer med ytterligare yrkanden under den konsumentpolitiska
            debatten.
          </note>
          <note type="speaker" xml:id="i-46bebed26e44e355-0">
            Anf. 57 LISELOTTE OLSSON (v):
          </note>
          <u who="liselotte_olsson_4be6aa" next="cont" xml:id="i-ed6fc1765f532e83-0">
            <seg xml:id="i-c5c9e9dd378075bb-0">
              Herr talman! Regeringens bostadspolitik har kraschat. Högeralliansens
              politik bygger på ombildningar och utförsäljningar av hyresrätter
              med målet att göra bostaden till ett spekulationsobjekt. Låt marknaden
              styra så ordnar sig allt! Det är precis det ni hoppas på, ni på
              högersidan.
            </seg>
            <seg xml:id="i-fb94dc5c5eb4f242-0">
              Ett resultat av denna övertro är att det inte har byggts så få
              hyreslägenheter som i dag sedan räntekrisen i början av 90-talet.
              Det ansvarar den högerledda regeringen och Mats Odell för.
            </seg>
            <seg xml:id="i-a0e0fe86cd057ee5-0">
              I dag är det bostadsbrist i över hälften av landets kommuner.
              Främst är det hyresbostäder som saknas, och enligt kommunerna
              är det unga och de äldre som är de värst drabbade grupperna. Samtidigt
              som det inte byggs hyresbostäder står vi också inför enorma renoveringsbehov
              i det befintliga beståndet.
            </seg>
            <seg xml:id="i-ffa56af9b6a878ee-0">
              För att tydliggöra att både nyproduktion och ombyggnation av
              bostäder måste öka vill Vänsterpartiet sätta upp tydliga produktionsmål.
              Vi vill inrätta ett nytt anslag som vi kallar bostadsfond. Syftet
              är att stödja nyproduktion av bostäder och nödvändiga ombyggnationer
              i det befintliga beståndet. Fonden kommer, om den införs, att
              ge förutsättningar för att bygga 40 000 bostäder per år, varav
              minst hälften ska vara hyresrätter. Dessutom kommer 65 000 bostäder
              per år att kunna renoveras. Vänsterpartiets målsättning är att
              miljonprogrammets lägenheter ska renoveras inom en period av tio
              år.
            </seg>
            <seg xml:id="i-dd49802495a941dc-0">
              Grunden i vårt förslag om en bostadsfond är att fonden disponerar
              medel som ska gå till fastighetsägare i form av investeringsbidrag
              för ny- och ombyggnationer av hyresrätter. Villkoren för att få
              del av fonden ska vara att hyrorna framförhandlas i förväg och
              att de ska ligga på en rimlig nivå samt att bästa miljöteknik
              ska användas. De nybyggda husen ska från och med 2010 vara klimatsmarta
              för att berättiga stöd från vår bostadsfond.
            </seg>
            <seg xml:id="i-8b9bff59c6160777-0">
              Klimatsmarta hus, så kallade passivhus eller lågenergihus, minskar
              energianvändningen med uppemot 50 procent jämfört med dagens normhus.
              Utsläppen av växthusgaser kan halveras i lågenergihus och minskas
              med uppemot 70 procent i passivhus.
            </seg>
            <seg xml:id="i-ef54d7b0d97280ff-0">
              Byggandet av klimatsmarta hus har visat sig vara ekonomiskt lönsamt
              för byggföretagen, och dessutom sparar de boende tusentals kronor
              varje år genom minskade energikostnader. Vi ser ingen anledning
              till att det ska byggas annat än klimatsmarta hus längre.
            </seg>
            <seg xml:id="i-e11488fd4c3102d7-0">
              Vänsterpartiet föreslår därför att klimatsmarta hus ska införas
              som norm för nybyggande av flerbostadshus senast 2010. På några
              års sikt menar vi att även en- och tvåbostadshus borde byggas
              klimatsmart. Vi föreslår i vår budget ett nytt anslag. Vi kallar
              punkten Stöd klimatsmarta hus. Vi vill att det ska inrättas. Syftet
              ska vara att öka informationen och kunskapen om ett sådant här
              byggande hos byggbranschen.
            </seg>
            <seg xml:id="i-df7c779ec7759c1f-0">
              Mycket av den nyproduktion som trots allt kommer till stånd i
              våra storstadsområden byggs på gammal industrimark, ofta med centralt
              och attraktivt läge. Vi tycker att det egentligen är positivt,
              därför att det kan vara ett resursslöseri att låta tätortsnära
              före detta industrimarker stå outnyttjade. Dessutom kan det vara
              en risk ur miljösynpunkt. Gammal industrimark är tyvärr ofta förorenad
              och behöver saneras, och det kostar pengar. Och vid de tillfällen
              då ingen kan ställas till svars och bekosta sanering av mark kommer
              förstås kostnaden slutligen att hamna på hyresavin. Vi menar att
              staten bör främja arbetet med saneringen av dessa områden.
            </seg>
            <seg xml:id="i-daff9e5163acb8fd-0">
              Ett ökat bostadsbyggande är nödvändigt, och störst är behovet
              av fler hyresrätter, precis som jag nämnt tidigare. Det är viktigt
              att det ska vara till rimliga kostnader. Ett ökat byggande av
              hyresrätter måste därför vara en prioriterad fråga för en hållbar
              samhällsutveckling. Det ökade bostadsbyggandet ska uppfylla kraven
              på en ekologiskt hållbar utveckling. Städer, tätorter och annan
              bebyggd miljö ska utgöra en god och hälsosam livsmiljö där byggnader
              och anläggningar har lokaliserats på ett miljöanpassat sätt så
              att en långsiktigt god hushållning med mark, vatten och andra
              resurser främjas.
            </seg>
            <seg xml:id="i-a9898dda1ce965ee-0">
              Enligt miljömålet God bebyggd miljö ska samhällsplaneringen även
              främja en minskad bilanvändning och likaså öka förutsättningarna
              för användande av miljöanpassade och resurssnåla transporter.
            </seg>
            <seg xml:id="i-7cc0117fe4e6c551-0">
              Herr talman! Vi måste rädda och klimatlyfta hyresrätten. Vi måste
              satsa på byggande av bostäder i hela landet. Vi måste satsa på
              kooperativa hyresrätter. Vi måste komma till rätta med fukt- och
              mögelskador. Allt det här är Vänsterpartiets förslag på politik,
              och det finns i våra motioner.
            </seg>
            <seg xml:id="i-1b3d9c7d49fc5baf-0">
              Herr talman! Regeringen har rivit upp tidigare handlingsplaner
              för konsumentpolitik som riksdagen fastställde i juni 2006. Tidigare
              var konsumentpolitikens mål trygga konsumenter som handlar hållbart.
              Det gamla målets delmål handlade om att konsumentskyddet ska ha
              en hög nivå och vara tillgängligt för alla, att alla medvetna
              och kunniga konsumenter hushållar med egna och gemensamma resurser
              samt att producenter och övriga näringsidkare ska ta sitt ansvar
              gentemot konsumenterna.
            </seg>
            <seg xml:id="i-69ce74b8f593a0f7-0">
              Det nya målets delmål preciserar endast att konsumentskyddet
              ska vara på en hög nivå samt att den information som konsumenterna
              behöver ska vara tillgänglig och tillförlitlig. Regeringens ändring
              av det konsumentpolitiska målet innebär att producenternas och
              näringslivets ansvar minskar på bekostnad av konsumenterna, som
              ska ta ännu större ansvar. Det är beklagligt att regeringen tagit
              bort hållbar konsumtion från målen. Skulle borgerligheten mena
              allvar med sitt miljöengagemang borde den förstås förstå att frågan
              om hållbar konsumtion är en avgörande faktor för att nå flera
              miljökvalitetsmål.
            </seg>
            <seg xml:id="i-b6a9dd40a02a79c4-0">
              Vänsterpartiet föreslår en satsning på kommunala konsumentvägledare
              eftersom vi anser att deras arbete i kombination med den kommunala
              budget- och skuldrådgivningens insatser kan förebygga att människor
              hamnar i livslånga skuldfällor.
            </seg>
            <seg xml:id="i-4cb603cb8134252d-0">
              Den förra regeringen tillsatte en utredning med syfte att se
              över den kommunala konsumentvägledningen och ge förslag på hur
              en hög och likvärdig nivå på denna kan uppnås i hela landet. Den
              här regeringen verkar inte ta så allvarligt på den frågan, för
              inget händer.
            </seg>
            <seg xml:id="i-874426ce981e2b9c-0">
              För att garantera alla människors tillgång till god konsumentvägledning
              vill Vänsterpartiet genom en lagändring i kombination med ett
              riktat stöd till kommunerna göra konsumentvägledningen till ett
              obligatorium för kommunerna.
            </seg>
            <seg xml:id="i-79428ec0f2d076f9-0">
              Herr talman! Avslutningsvis står jag naturligtvis bakom alla
              Vänsterpartiets reservationer, men jag yrkar bifall till nr 4,
              12 och 13.
            </seg>
          </u>
          <note xml:id="i-5fac9ca380d91cc6-0">
            Ajournering
          </note>
          <note xml:id="i-b3e20b9e231aede7-0">
            Kammaren beslutade kl. 13.50 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="liselotte_olsson_4be6aa" prev="cont" xml:id="i-8c8aaa3257a35d0a-0">
            <seg xml:id="i-ef86fbd78d5572a8-0">
              Återupptagna förhandlingar
            </seg>
            <seg xml:id="i-0bed8fc74e25d4ad-0">
              Det är dags för frågestund med regeringen. Jag hälsar statsråden
              välkomna.
            </seg>
            <seg xml:id="i-760582c5b2d29539-0">
              Avgifterna till a-kassan
            </seg>
          </u>
          <note xml:id="i-2f2bbed0c3a228d2-0">
            Förhandlingarna återupptogs kl. 14.00.
          </note>
          <note xml:id="i-4c67082915fc3e0e-0">
            9 § Frågestund
          </note>
          <note xml:id="i-423bd69344f12f2d-0">
            Anf. 58 TALMANNEN:
          </note>
          <note type="speaker" xml:id="i-4fb4340ab307a7c5-0">
            Anf. 59 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-577982afe9b46264-0">
            <seg xml:id="i-4770a98787ac62dc-0">
              Herr talman! Jag vill ställa min fråga till finansminister Anders
              Borg.
            </seg>
            <seg xml:id="i-3756a51436b49fab-0">
              Verkligheten brukar hinna i kapp de flesta av oss, så också regeringen.
              I veckan medgav finansminister Anders Borg för K.-G. Bergström
              i tv-programmet Rakt på att det var fel att chockhöja avgifterna
              till a-kassan. Finansministerns politik har alltså förvärrat jobbkrisen,
              kan man säga.
            </seg>
            <seg xml:id="i-2e6e43ae7b4d7ac7-0">
              Anders Borgs experimentverkstad har lett till massflykt från
              a-kassan. 500 000 har trängts ut ur försäkringen. Siffror från
              a-kassornas samorganisation visar att finansministerns försämringar
              har slagit över alla åldersgrupper, men framför allt yngre under
              55 år har lämnat a-kassan. De har inte råd att betala Anders Borgs
              dyra avgifter. En tredjedel av de arbetslösa saknar nu a-kassa,
              enligt Arbetsförmedlingen. Arbetslösheten väntas stiga till 910
              procent. 52 000 fler har blivit arbetslösa under det senaste året
              med Anders Borg som finansminister.
            </seg>
            <seg xml:id="i-a51e4987290cb86b-0">
              Vilket besked har finansministern till de människor som nu varslas,
              är på väg att förlora sina jobb eller redan har fått lämna sina
              jobb? När tänker finansministern ta tillbaka chockhöjningen av
              avgifterna till a-kassan?
            </seg>
          </u>
          <note type="speaker" xml:id="i-50ff36a4f2444221-0">
            Anf. 60 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-7">
            <seg xml:id="i-681a747ab309f419-0">
              Herr talman! Jag vill tacka Sven-Erik Österberg för att han tar
              upp denna viktiga fråga om a-kassan. Låt oss titta på hur den
              svenska a-kassan ser ut i dag!
            </seg>
            <seg xml:id="i-f17d7c556c8a904a-0">
              Vi har fått en ersättningsnivå som börjar på 80 procent. Det
              är en av Europas mest generösa, kanske en av världens mest generösa.
              Den trappas gradvis av i takt med att arbetslöshetstiden förlängs.
              Man får starkare drivkraft att söka arbete aktivt. I takt med
              att arbetslöshetstiden förlängs går vi in med jobb- och utvecklingsgarantin,
              förstärkta insatser för att man aktivt ska söka arbete och förstärkta
              sökstöd. Har man varit borta länge handlar det om mer omfattande
              aktiva åtgärder.
            </seg>
            <seg xml:id="i-b1d2f823fcb22c3d-0">
              Det här har av många forskare beskrivits som i princip den utformning
              av a-kassan som enligt forskning och erfarenhet ger ett viktigt
              stöd för lönebildning och högre sysselsättning. I det ligger naturligtvis
              också den nya utformningen av avgiften. Det här har tillsammans
              med jobbavdraget sänkt arbetslösheten med 12 procentenheter. Det
              är alltså viktiga långsiktiga åtgärder för att lägga grunden för
              full sysselsättning.
            </seg>
          </u>
          <note type="speaker" xml:id="i-023c436d7e572350-0">
            Anf. 61 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-577982afe9b46264-1">
            <seg xml:id="i-142ce5670e295d80-0">
              Herr talman! Detta var inget svar på min fråga. Anders Borg var
              orolig över det här och ångrade att han hade chockhöjt avgiften
              till a-kassan. Att man har ångrat någonting brukar följas av att
              man vill göra bot och bättring, men tydligen icke för Anders Borg
              i det här fallet. Han argumenterar ungefär som Littorin har gjort
              i två år i denna kammare om vad som kommer efter a-kassan.
            </seg>
            <seg xml:id="i-90a599f1e029e230-0">
              Nu fick vi ett besked till. Sture Nordh skrev i dag att det på
              grund av ökad arbetslöshet kommer att öka med 100 kronor till
              för alla de kassor som ligger under 300 kronor och får ökad arbetslöshet
              beroende på hur högt man får, naturligtvis. Det är en höjning
              till som den här gruppen får. Tänker Anders Borg göra någonting
              åt egenavgiften, eller var det bara en bekännelse för att få sympati
              och sedan fortsätta som om ingenting har hänt?
            </seg>
          </u>
          <note type="speaker" xml:id="i-ee90d148102e631e-0">
            Anf. 62 Finansminister ANDERS BORG (m):
          </note>
          <u who="unknown" next="cont" xml:id="i-22fd6d21be841c68-0">
            <seg xml:id="i-67e59602366c93df-0">
              Herr talman! Låt oss hålla ordning i diskussionen! Vi har i dag
              en a-kassa som ligger i linje med det som forskning och erfarenhet
              tyder på pressar ned arbetslösheten, och inte lite, utan mycket.
              Det är inte lite forsknings- och erfarenhetsstöd, utan brett och
              omfattande. Det gäller inte minst de erfarenheter vi hade när
              Socialdemokraterna en gång i tiden tog ansvar för att sköta omställningen
              i arbetslöshetsförsäkringen.
            </seg>
            <seg xml:id="i-01a6f21edd3c5be5-0">
              Sven-Erik Österberg representerar på punkt efter punkt en politik
              som handlar om massarbetslöshet och utanförskap. I varje del handlar
              det om att undergräva arbetslinjen och göra det mindre lönsamt
              att arbeta. Jag har naturligtvis konstaterat att den höjning vi
              gjorde av a-kasseavgiften var motiverad och viktig för att säkra
              starka offentliga finanser. Det var någonting som Socialdemokraterna
              förr i tiden tyckte var viktigt, men inte nu när de tillsammans
              med Vänsterpartiet är motståndare till strama utgiftstak och god
              ordning.
            </seg>
            <seg xml:id="i-0f8ce20b124fa403-0">
              Då var det viktigt med avgifterna. Nu har vi sänkt dem en gång,
              två gånger. Det är viktiga åtgärder mer pengar i plånboken, mer
              lönsamt att arbeta. Vi kan naturligtvis gå vidare med det. Men
              vi kommer aldrig att ställa upp på Sven-Erik Österbergs massarbetslöshetspolitik.
            </seg>
          </u>
          <note xml:id="i-92bc413ba33adb43-0">
            Anf. 63 TALMANNEN:
          </note>
          <u who="unknown" prev="cont" xml:id="i-1b39bb2ff0c9eb62-0">
            <seg xml:id="i-c07c929c28389455-0">
              Jag vill påpeka att det inte är någon debatt. Det är frågor om
              tjänsteutövningen.
            </seg>
            <seg xml:id="i-0534d721dea591a8-0">
              Finanspolitiken i kommuner och landsting
            </seg>
          </u>
          <note type="speaker" xml:id="i-cfd670f3736f8d78-0">
            Anf. 64 GÖRAN PETTERSSON (m):
          </note>
          <u who="goran_pettersson_9f8537" xml:id="i-c76b97d795efe49d-0">
            <seg xml:id="i-149ce1493797da1d-0">
              Herr talman! Jag har en fråga till Anders Borg.
            </seg>
            <seg xml:id="i-60126d3bd80d57fe-0">
              Regering och riksdag vidtar nu med anledning av konjunkturläget
              ett antal åtgärder för att finansiellt stimulera den svenska ekonomin.
              Samtidigt kommer signaler om att ett antal kommuner och landsting
              i stället överväger att vidta åtgärder som verkar direkt åtstramande
              på samma ekonomi. Man stoppar investeringsprojekt och drar ned
              på sin verksamhet.
            </seg>
            <seg xml:id="i-d36d4e9b19bc2bfe-0">
              Samma kommuner och landsting har däremot i många fall bedrivit
              en expansiv finanspolitik under den senaste högkonjunkturen. På
              detta sätt har man många gånger bidragit till att försämra de
              ekonomiska förutsättningarna i såväl lågkonjunktur som högkonjunktur.
            </seg>
            <seg xml:id="i-3af1cfd5ddc957dd-0">
              Staten, landstingen och kommunerna tillhör samma lag. Av den
              anledningen vore det väl bra om vi finanspolitiskt drog åt samma
              håll. Jag undrar därför vad finansministern gör för att öka våra
              kommun- och landstingspolitikers förståelse för den svenska ekonomin.
              Jag undrar vidare om finansministern kan tänka sig att ta ett
              initiativ för att utveckla det ramverk som reglerar kommunernas
              ekonomi i syfte att minska deras procykliska inverkan på ekonomin.
            </seg>
          </u>
          <note type="speaker" xml:id="i-74046898bdeaaa05-0">
            Anf. 65 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-8">
            <seg xml:id="i-b516b5a9dcb83821-0">
              Herr talman! Göran Pettersson ställer viktiga frågor. Låt oss
              dock ha en blick över hur det kommer att se ut på svensk arbetsmarknad
              de kommande åren. Exportindustrin drabbas nu hårt. Vi har sett
              det i fordonsindustrin och kommer att få se det i de råvaruberoende
              industrierna. Det finns betydande risker på hela vår industrisida.
              Byggandet bromsas in mycket snabbt. Samma sak gäller servicenäringarna,
              både finansiell sektor och detaljhandel. Det är alltså en bred
              inbromsning i privat sektor som är betydligt kraftigare än den
              inbromsning som sker i kommunsektorn.
            </seg>
            <seg xml:id="i-3935e2d96cc7b3ff-0">
              Enligt Amsprognosen ligger 10 000 av jobbförlusten på 145 000
              på kommunsidan, om jag förstod siffrorna rätt. Det här beror bland
              annat på att vi har tillfört kommunerna väldigt mycket pengar.
              Det handlar om arbetsgivaravgiftssänkningar, fastighetsskatten,
              särskilda statsbidrag och sänkta ungdomsarbetsgivaravgifter.
            </seg>
            <seg xml:id="i-88b72cd1d91f4a50-0">
              Det här gör att kommunernas ekonomi för 2009 ter sig något starkare
              än vad andra delar av ekonomin ter sig. Ramverket har följaktligen
              spelat en viktig roll i detta. Vi har bättre ordning i offentliga
              finanser i kommunsektorn än vi tidigare har haft. Men det finns
              naturligtvis alltid skäl att diskutera ramverket.
            </seg>
          </u>
          <note type="speaker" xml:id="i-bd7d60490416eeb3-0">
            Anf. 66 GÖRAN PETTERSSON (m):
          </note>
          <u who="goran_pettersson_9f8537" xml:id="i-c76b97d795efe49d-1">
            <seg xml:id="i-30e33832911b5f2f-0">
              Herr talman! Att läget är bra i kommunsektorn instämmer jag i.
              Problembeskrivningen handlar om att kommuner och landsting under
              den högkonjunktur vi hade delvis har slängt bensin på brasan.
              Det var ett antal kommuner och landsting som gjorde stora investeringar
              i högkonjunktur och som nu när lågkonjunkturen kommer i stället
              håller igen. Är det inte så att balanskravsreglerna, även om ramverket
              har varit bra, har en stor potential att utvecklas?
            </seg>
          </u>
          <note type="speaker" xml:id="i-87a571ad3198ab7f-0">
            Anf. 67 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-9">
            <seg xml:id="i-4d7fb0ac5560bcec-0">
              Herr talman! Låt oss ändå vara lite försiktiga med formuleringarna.
              Hela den svenska ekonomin bromsar nu in relativt kraftigt. Vi
              ser en tydlig nedgång. Det är naturligtvis så att läget är allra
              tuffast i exportindustrin, byggindustrin och de tunga basnäringarna.
              Jag skulle nog beskriva läget som tufft också i kommunsektorn,
              men den stora kontraktionen sker inom exportindustrin.
            </seg>
            <seg xml:id="i-e5ab4cd40cb037ef-0">
              Ramverket har betytt att vi nu för första gången på väldigt lång
              tid har kommuner som i huvudsak under de senaste åren haft god
              ordning på sina finanser. Det tror jag egentligen att vi inte
              har upplevt tidigare; den stora omsvängningen skedde 20032004.
              Detta säger mig att ramverket har varit bra.
            </seg>
            <seg xml:id="i-35b3f4ffd60a9188-0">
              Man kan naturligtvis alltid diskutera aspekten med gasning och
              bromsning. Men det är en del av ramverket. Jag vill nog att vi
              ska se på det i ett helhetssammanhang och inte bara bryta ut kommundelen.
            </seg>
            <seg xml:id="i-9a7f3d87cbb40166-0">
              Nedsättningen av sociala avgifter för unga
            </seg>
          </u>
          <note type="speaker" xml:id="i-ab4227aefdee5794-0">
            Anf. 68 JENNIE NILSSON (s):
          </note>
          <u who="jennie_nilsson_630040" xml:id="i-c52caaa220c96675-0">
            <seg xml:id="i-9883185bfd303000-0">
              Herr talman! Min fråga är till Maud Olofsson.
            </seg>
            <seg xml:id="i-7875ad0012ed54ef-0">
              Riksrevisionen har granskat om nedsättning av sociala avgifter
              är ett effektivt sätt att öka sysselsättningen. Resultatet är
              nedslående och entydigt. Det är dyrt och ineffektivt. Varje arbetstillfälle
              beräknas kosta 2,4 miljoner kronor.
            </seg>
            <seg xml:id="i-3fb106d871a1791a-0">
              När det gäller nedsättningen av sociala avgifter för unga som
              är 1825 år, som är regeringens enda egentliga åtgärd mot ungdomsarbetslösheten,
              fanns inte tillräckligt underlag för att göra en fullgod utvärdering.
              Men man slog ändå fast att mycket talade för att det skulle bli
              samma nedslående resultat. Man rekommenderade därför regeringen
              att skyndsamt utvärdera nedsättningen av sociala avgifter för
              unga.
            </seg>
            <seg xml:id="i-609c951b5ccf4d45-0">
              Min fråga blir: Har regeringen för avsikt att skyndsamt vidta
              en utvärdering? Om resultatet blir så nedslående som Riksrevisionen
              och många av oss tror, är den i sådana fall beredd att ompröva
              sin politik på det här området?
            </seg>
          </u>
          <note type="speaker" xml:id="i-febb7543657e210a-0">
            Anf. 69 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-0">
            <seg xml:id="i-7fe43bdcff9283a0-0">
              Herr talman! Låt mig först säga att ungdomsarbetslösheten är
              ett gissel. Det var bra att det var en tydlig valrörelse i det
              sammanhanget. Vi ska verkligen se till att unga får en bra start
              på arbetsmarknaden när de har gått ut en utbildning.
            </seg>
            <seg xml:id="i-53550a15d3e128b6-0">
              De åtgärder vi har genomfört har inneburit att 34 000 fler ungdomar
              har fått jobb än tidigare. Det är vi inte nöjda med. Det är full
              sysselsättning också för unga som gäller.
            </seg>
            <seg xml:id="i-22cd23d447b53d98-0">
              Nedsättningen av socialavgifterna har verkat under en kort tid.
              Det är för kort tid för att säga vad den har för effekter. Det
              man kan konstatera är att de 5 procent som regeringen tog bort
              när vi tillträdde hade dessa brister. Det gav inte den ökning
              av sysselsättningen som man önskade.
            </seg>
            <seg xml:id="i-4632ca9e90c72fd2-0">
              Vi kan ändå konstatera att alla de åtgärder som har genomförts
              tillsammans har inneburit att det är fler unga som får jobb. Det
              är naturligtvis inte bara kopplat till sänkta socialavgifter utan
              beror på den samlade åtgärdskatalogen. Men det är bra att unga
              får starta sitt liv med att visa upp sig på arbetsmarknaden.
            </seg>
          </u>
          <note type="speaker" xml:id="i-682d2b484228fbbc-0">
            Anf. 70 JENNIE NILSSON (s):
          </note>
          <u who="jennie_nilsson_630040" xml:id="i-c52caaa220c96675-1">
            <seg xml:id="i-e188ecdf454851a2-0">
              Herr talman! Det är sant att unga har fått jobb under de senaste
              åren. Det beror mest på att vi har haft en fantastisk högkonjunktur.
              Nu går vi in i ett helt annat läge. Politiken kommer nu att börja
              spela en roll som den inte har gjort under de två första åren
              av regeringens innehav av makten.
            </seg>
            <seg xml:id="i-3646e19cea65b2e7-0">
              Min fråga kvarstår. Är man beredd att skyndsamt utvärdera åtgärden?
              Riksrevisionen är ändå tydlig i sitt utlåtande. Man bedömer att
              den har samma effekter som andra åtgärder av den här typen. Om
              man utvärderar och kommer fram till att effekten är dålig och
              åtgärden ineffektiv och dyr, är regeringen i så fall beredd att
              ompröva sin politik på området?
            </seg>
          </u>
          <note type="speaker" xml:id="i-999c8d32cc0af1ce-0">
            Anf. 71 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-1">
            <seg xml:id="i-ed3de029f9b5edc3-0">
              Herr talman! Man ska utgå från resultatet. Det är naturligtvis
              inte en åtgärd som leder till att ungdomar får jobb. Det samlade
              åtgärdspaket som regeringen har presenterat, inklusive sänkta
              socialavgifter, är till gagn för unga om det är 34 000 fler som
              har fått jobb.
            </seg>
            <seg xml:id="i-e08bff2745db0798-0">
              Talar man med företag säger de framför allt inom tjänstesektorn,
              turistnäringen och andra att det är väldigt positivt att vi nu
              får 12 procent lägre kostnader för att anställa unga under 26
              år. Jag tror inte att ökade kostnader för att ha unga anställda,
              som till exempel Socialdemokraterna föreslår, kommer att uppmuntra
              enskilda företagare att anställa unga.
            </seg>
            <seg xml:id="i-05df8475f3ea8bc2-0">
              Min uppmaning till företagarna nu är: Se att ungdomarna är en
              resurs på er arbetsplats! Det är 12 procent billigare att anställa
              unga. Hjälp dem att komma in på arbetsmarknaden! Ni kommer att
              få många goda idéer från alla dessa unga som kommer in på era
              företag och arbetsplatser. Det är min uppmaning, inte att ifrågasätta
              att vi har sänkta kostnader för att anställa dem.
            </seg>
            <seg xml:id="i-0bf7d9e88470aa3c-0">
              Satsning på infrastruktur
            </seg>
          </u>
          <note type="speaker" xml:id="i-4fc77e1baeb6d7d0-0">
            Anf. 72 ANNIKA QARLSSON (c):
          </note>
          <u who="annika_qarlsson_20ca89" xml:id="i-e151340b15273c15-3">
            <seg xml:id="i-5d2c907262739819-0">
              Herr talman! Jag har en fråga till infrastrukturminister Åsa
              Torstensson.
            </seg>
            <seg xml:id="i-0180a0b031129598-0">
              Vi har under de två år som har gått gjort en hel del insatser
              när det gäller infrastruktur och ökat på både underhåll och nyinvesteringar.
              I höstens budget kom stora satsningar på detta område. De är mycket
              efterlängtade och behövliga runt om i hela Sverige.
            </seg>
            <seg xml:id="i-1c91f23818718fa3-0">
              Under tidigare regeringar har vi snarast haft erfarenhet av att
              när det redan blivit kris och katastrof och redan är för sent
              har man ryckt insatser från olika delar av landet och placerat
              om dem. Trollhättepaketet är ett sådant exempel. Det känns skönt
              att vi har en regering som har lärt av de erfarenheterna och inte
              ställer olika landsdelar mot varandra.
            </seg>
            <seg xml:id="i-6c38dde4d9b89b38-0">
              I den närtidssatsning på 4 miljarder som görs inför nästa år
              finns det sedan förra veckan också ytterligare kompletteringar.
              Jag skulle gärna vilja höra infrastrukturministern berätta vad
              det kommer att innebära för Sveriges vägnät.
            </seg>
          </u>
          <note type="speaker" xml:id="i-7e5905103a470f23-0">
            Anf. 73 Statsrådet ÅSA TORSTENSSON (c):
          </note>
          <u who="unknown" xml:id="i-5a030ecd3382ddf8-10">
            <seg xml:id="i-0b93aef3704bb763-0">
              Herr talman! Det är viktigt att se i den lågkonjunktur vi nu
              befinner oss i att vi gör allt från statens sida för att också
              vara en god beställare där det skapas nya jobb. Det är precis
              i rätt situation vi nu gör en kraftansträngning för svensk infrastruktur
              på både väg och järnväg.
            </seg>
            <seg xml:id="i-8b76e69e90b952b4-0">
              Det är mycket riktigt så som frågeställaren säger. Redan i ordinarie
              budget lade regeringen in det mest kraftfulla paket som någonsin
              lagts i ordinarie budget med 10 nya miljarder för 2009 och 2010.
              Det innebär att det finns verksamhet över hela landet.
            </seg>
            <seg xml:id="i-5970f7edf60e596f-0">
              Därtill har vi i dagarna tillfört ytterligare 1 miljard till
              underhållssidan. Det skapar nu bättre förutsättningar för att
              svensk järnvägsinfrastruktur ska fungera, och vi bygger bort problem
              i väginfrastrukturen i alla delar av landet.
            </seg>
          </u>
          <note type="speaker" xml:id="i-dd30fc9d9fdff640-0">
            Anf. 74 ANNIKA QARLSSON (c):
          </note>
          <u who="annika_qarlsson_20ca89" xml:id="i-e151340b15273c15-4">
            <seg xml:id="i-c4f93a58c3e4c34b-0">
              Herr talman! Det som är intressant är att fundera på vad det
              innebär. Företagen brukar säga: Vi måste ha en infrastruktur.
              Från Västsveriges sida har vi ofta hört fordonsindustrin beskriva
              att vi har en infrastruktur på plats. Där vet jag att det kommer
              satsningar.
            </seg>
            <seg xml:id="i-e51f1927313ce373-0">
              Det handlar också om löntagares möjligheter att pendla till ett
              arbete och ha ett rimligt liv. Vad kommer att hända med de vägsatsningar
              som ligger i första skedet? Är det både stora motorvägar och det
              mindre vägnätet?
            </seg>
          </u>
          <note type="speaker" xml:id="i-907daf966f05d087-0">
            Anf. 75 Statsrådet ÅSA TORSTENSSON (c):
          </note>
          <u who="unknown" xml:id="i-5a030ecd3382ddf8-11">
            <seg xml:id="i-06e3c58e67b20ba3-0">
              Herr talman! Det är viktigt att se att de åtgärder som nu kommer
              att starta år 2009 och 2010 är satsningar på järnvägsinfrastruktur
              och väginfrastruktur med projekt som kan börja här och nu. Det
              skapar nya jobb över hela landet.
            </seg>
            <seg xml:id="i-1aa862fcdb13a78d-0">
              Så sent som i går fick jag information från Banverket i Norrbotten
              och Västerbotten. Enbart den sista miljarden för underhållssidan
              och de nyinvesteringar som sker år 2009 och 2010 skapar 300400
              nya jobb bara i Norrbotten och Västerbotten.
            </seg>
            <seg xml:id="i-d126130a00417507-0">
              Det tyder på att det är rätt åtgärder. Vi kommer att bygga bort
              flaskhalsar. Det skapar bättre möjligheter för människor att pendla.
              I Helsingfors och runt våra storstäder finns en stor frustration
              för att järnvägsinfrastrukturen inte fungerar.
            </seg>
            <seg xml:id="i-d87e06e5888a84fe-0">
              Här tillförs nu Helsingfors, Göteborg och Malmö drygt 1 miljard
              för att förbättra möjligheterna så att människor ska kunna komma
              i tid. Det gör den här regeringen. Vi tillför nya resurser.
            </seg>
            <seg xml:id="i-594ae1f46a3a5b1a-0">
              Vi flyttar inte runt pengar i detta land, utan vi tillför nya
              resurser. Vi tillför också resurser till Trollhättepaketet. Det
              var det tidigare paketet där Socialdemokraterna skulle göra investeringar
              men som inte fick tillräckliga resurser. Där lägger vi också till
              nya pengar.
            </seg>
            <seg xml:id="i-82becd3f36c3e9a2-0">
              Resurser till polisen
            </seg>
            <seg xml:id="i-4fb96243d3ecaa36-0">
              Anf. 76 GÖRAN PERSSON i Simrishamn (s):
            </seg>
            <seg xml:id="i-1b630c762bb5e284-0">
              Herr talman! Min fråga riktar sig till justitieminister Ask.
            </seg>
            <seg xml:id="i-f4a0185755462020-0">
              Tyvärr finns i dag en del element som varken blir varslade eller
              arbetslösa, nämligen de kriminella. Jag kan tycka att det är underligt
              att även polisen och deras område är en av förlorarna i den budget
              som är framlagd.
            </seg>
            <seg xml:id="i-9161bf7487c5c0fa-0">
              Under förra regeringen utbildades många poliser. Det var fler
              än någonsin. Men de poliser som nu är ute i tjänst får inte de
              resurser som behövs. De har inte tillräckligt bra verktygslåda.
            </seg>
            <seg xml:id="i-20b0bb957a2bacd4-0">
              Det som oroar speciellt är målet att de 50 procent som ska vara
              ute i den riktiga verksamheten inte är det. Polisutbildningen
              finns inte i hela landet. Det finns områden med möjlighet till
              en bra och bred rekrytering som saknar polisutbildning. Forskningen
              lyser med sin frånvaro på polisområdet.
            </seg>
            <seg xml:id="i-19e8b22e5bdf3a97-0">
              Min fråga till justitieministern blir: Anser inte du att det
              skulle behövas en översyn eller någon form av utredning för att
              ta ett samlat grepp om vad som händer ute i polisens verksamhet
              i dag?
            </seg>
          </u>
          <note type="speaker" xml:id="i-203ac91f3c1cabca-0">
            Anf. 77 Justitieminister BEATRICE ASK (m):
          </note>
          <u who="unknown" xml:id="i-5a030ecd3382ddf8-12">
            <seg xml:id="i-cab76a24f20f7693-0">
              Herr talman! Regeringen inledde mandatperioden med en historiskt
              stor satsning på bland annat polisen som har tillförts stora resurser.
              Målet är att vi ska ha 20 000 poliser år 2010. Det är en kraftig
              utbyggnad av antalet poliser. Den är större än den utökning som
              skedde under senare delen av den förra mandatperioden.
            </seg>
            <seg xml:id="i-f9952eea7fbbba2e-0">
              Finns pengarna? Svaret är ja. Vi satsade mycket de första två
              åren. Det är riktigt att vi i det kommande årets budget lägger
              tyngden på andra delar av rättsväsendet därför att vi redan har
              sett effekterna av fler poliser och ett effektivare polisarbete.
              Det gör att vi hos åklagare och andra får in bra mycket fler ärenden.
            </seg>
            <seg xml:id="i-c6f6bed73a992a36-0">
              Samtidigt är det så att om man tillför så stora resurser som
              vi har gjort måste man också försäkra sig om att pengar används
              på ett bra sätt. Därför gör vi en genomlysning och säger att vi
              återkommer när det gäller ytterligare tillskott.
            </seg>
            <seg xml:id="i-f25919d169e39059-0">
              Anf. 78 GÖRAN PERSSON i Simrishamn (s):
            </seg>
            <seg xml:id="i-00144530e0983c51-0">
              Herr talman! Jag anser inte att verkligheten är den som justitieministern
              beskriver. Det är fler som känner oro för detta. Det fungerar
              inte riktigt som det ska fungera.
            </seg>
            <seg xml:id="i-9086d84b8a567768-0">
              Vi har exempelvis ingen enhet som tar hand om den stora och grövre
              brottsligheten. Penningtvätt förekommer. Ett direkt exempel är
              det som vi diskuterade tidigare och som har varit uppe till debatt
              utandningsproven. Poliserna är så stressade i sitt arbete att
              de inte tar detta på allvar eftersom de inte hinner med.
            </seg>
            <seg xml:id="i-391c47019fee3acd-0">
              Fler civilanställda kommer att avskedas i polismyndigheterna,
              vilket innebär att poliserna får göra arbetet bakom skrivbordet.
              I Skåne har en polishelikopter försvunnit, vilket innebär att
              det är två timmars tid för att få ned en helikopter från Göteborg.
              Jag förstår att Göteborg fortsättningsvis ska ha en helikopter,
              men det behövs en även i Skåne om vi ska komma till rätta med
              den grövre brottsligheten och narkotikan och även i krissituationer.
            </seg>
            <seg xml:id="i-59505bb9b13634ed-0">
              Min fråga är fortfarande till justitieministern: Tycker du inte
              att det är på sin plats att i varje fall 50 procent av de utbildade
              poliserna är ute i yttre tjänstgöring?
            </seg>
          </u>
          <note type="speaker" xml:id="i-e6f4b258807b6cb5-0">
            Anf. 79 Justitieminister BEATRICE ASK (m):
          </note>
          <u who="unknown" xml:id="i-5a030ecd3382ddf8-13">
            <seg xml:id="i-a6db850a35b5af18-0">
              Herr talman! Rikspolisstyrelsens mål är att 50 procent av resursarbetstiden
              för poliserna över huvud taget ska användas och läggas i yttre
              tjänst. Också det är en historisk förändring, måste man säga,
              i förhållande till hur det har varit under tidigare regeringars
              ledning. Vi ska lägga mer kraft ute bland människor och i arbetet
              där.
            </seg>
            <seg xml:id="i-2f3315f206e314bc-0">
              Arbetet mot den grova organiserade brottsligheten har varit eftersatt
              eller i varje fall inte tillräckligt effektivt. Det var skälet
              till att regeringen förra året samlade en rad olika myndigheter
              för brainstorming om vad vi ska göra. Det har nu resulterat i
              ett antal beslut som innebär att vi bygger upp särskilda aktionsgrupper
              i olika delar av landet med särskild kompetens för att bistå lokal
              polis i arbetet mot grov brottslighet. Vi får regionala underrättelsecenter
              på fler håll. Vi använder Säpos möjligheter att göra riskbedömningar
              till gagn för kommuner och andra som är hårt ansatta av kriminaliteten.
            </seg>
            <seg xml:id="i-667d0db10cf2932d-0">
              Det görs väldigt mycket för att få mer kraft och bättre resultat
              i det arbetet, men det finns mycket mer att göra inom polisen.
            </seg>
            <seg xml:id="i-37faa0b5688bbf7e-0">
              Kreditmöjligheter för småföretag
            </seg>
          </u>
          <note type="speaker" xml:id="i-5d1a02e122526f10-0">
            Anf. 80 MARIE ENGSTRÖM (v):
          </note>
          <u who="marie_engstrom_e6a38f" xml:id="i-c7788cb24333393c-7">
            <seg xml:id="i-efabfaa8cc4c14e1-0">
              Herr talman! Jag tänker vända mig till näringsminister Maud Olofsson.
              Det gäller de mindre företagen. Det blir allt svårare för små
              företag att få lån. Vid många tillfällen sägs också krediter upp.
              Det innebär att många får dras med likviditetsproblem. Det innebär
              också att många planerade investeringar inte blir av. I förlängningen
              kan det också innebära att livskraftiga företag tvingas gå i konkurs.
              Detta är ett problem.
            </seg>
            <seg xml:id="i-a5cf27aa6cd4c209-0">
              Jag vill fråga näringsministern vad regeringen tänker göra för
              att underlätta små företags möjlighet att få tillgång till krediter.
            </seg>
          </u>
          <note type="speaker" xml:id="i-1b7d5eebab71a9ba-0">
            Anf. 81 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-2">
            <seg xml:id="i-4eb89208e0fdbb47-0">
              Herr talman! Tack för frågan, Marie Engström! Jag håller med
              om att det är besvärligt för småföretagen i dag. I grunden är
              det så att så länge det finansiella systemet inte fungerar drabbas
              många enskilda. Vi har en del erfarenheter att dra av 90-talskrisen,
              där vi tycker att bankerna var alldeles för försiktiga också gentemot
              sunda företag. Det har vi också kommunicerat med bankerna.
            </seg>
            <seg xml:id="i-d990a3538abfb613-0">
              Utöver det har vi nu tillfört Almi Företagspartner 2 miljarder
              kronor. Almi har i det gamla regelverket rätt att gå in med 50
              procent, och banken tar resten. Nu har vi höjt den andelen till
              80 procent. Vi har också sagt i särskilda ägardirektiv att man
              i särskilda fall har möjlighet att gå upp till och med till 100
              procent. Syftet med det är att småföretag runt om i landet ska
              kunna vända sig till Almi och få hjälp i en sådan här situation.
            </seg>
            <seg xml:id="i-553c78a82d936bb6-0">
              Vi har i dag presenterat ett paket för fordonsindustrin där vi
              har särskilda undsättningslån eftersom det i dag är många som
              inte får betalt och som är illa ute. Då är vi beredda att med
              5 miljarder kronor finnas som stöd och support.
            </seg>
            <seg xml:id="i-4c01c8ba5f6f2d78-0">
              Till sist har vi strukturfonderna, som i många delar av vårt
              land använder pengar till att hjälpa småföretag. Det är en kraftfull
              satsning för att möta de behov som Marie Engström påpekar.
            </seg>
          </u>
          <note type="speaker" xml:id="i-c438ab2506391f85-0">
            Anf. 82 MARIE ENGSTRÖM (v):
          </note>
          <u who="marie_engstrom_e6a38f" xml:id="i-c7788cb24333393c-8">
            <seg xml:id="i-6392d7be27e552c3-0">
              Herr talman! Jag får tacka för svaret. Jag vet att regeringen
              har gjort en del insatser. Men Maud Olofsson har själv i samband
              med de åtgärderna sagt att det behöver göras mer och att detta
              inte räcker. Jag har läst det uttalandet och jag kan dela den
              uppfattningen; det behöver göras mer.
            </seg>
            <seg xml:id="i-bb412f0b782bb49a-0">
              Jag har också skrivit en interpellation till näringsministern
              angående detta. Det är bara det att den debatten kommer vi att
              föra om drygt en månad, och jag tror att det är många småföretagare
              som är oroade i dag. I det ekonomiska läge vi befinner oss i har
              vi inte råd med att företag som är livskraftiga tvingas till konkurs.
            </seg>
          </u>
          <note type="speaker" xml:id="i-7e3e925ea7766b73-0">
            Anf. 83 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-3">
            <seg xml:id="i-f6128ab4bab4cc79-0">
              Herr talman! Regeringen var dessutom förutseende, för avskaffandet
              av förmögenhetsskatten gör att fler människor väljer att investera
              här hemma. Sänkta kostnader för företagen ökar möjligheten för
              småföretagen att överleva oavsett om vi pratar om regelförenklingar,
              sänkta arbetsgivaravgifter eller andra kostnadsminskningar. Det
              gäller att skapa en bra bas hos svenska företag så att man har
              en uthållighet.
            </seg>
            <seg xml:id="i-ed40920cfb76bcef-0">
              Vad jag menar med att man kan behöva göra mer gäller framför
              allt banksystemet. Det är därför finansministern, jag, statsministern
              och andra är mycket aktiva i EU-samarbetet för att få ordning
              på banksektorn. Den måste fungera för att ett normalt kreditsystem
              ska kunna finnas till.
            </seg>
            <seg xml:id="i-c5d8f0a605a387cd-0">
              Som jag sade har vi tillfört 2 miljarder till Almi redan nu,
              och vi ökar också deras möjligheter att gå in. Jag har signalerat
              till Almi Företagspartner nu att de ska vara aktiva gentemot småföretagen
              så att de känner att det finns några som ställer upp när det är
              besvärligt och svårt. Vi ska klara den här svåra situationen och
              hjälpa företagen att överleva också den.
            </seg>
            <seg xml:id="i-b83772a868f22499-0">
              Garantiavgifter och utlåningskapacitet i svenska banker
            </seg>
          </u>
          <note type="speaker" xml:id="i-bf41d0969f17623c-0">
            Anf. 84 CARL B HAMILTON (fp):
          </note>
          <u who="carl_b_hamilton_b4f697" xml:id="i-d14092df4213a94e-0">
            <seg xml:id="i-6bd07f040ec6a362-0">
              Herr talman! Min fråga går lite längs samma linje som Maud Olofssons
              svar, men den är riktad till Anders Borg.
            </seg>
            <seg xml:id="i-91c2bb463fdb9e52-0">
              Vid det senaste EU- och Ekofinmötet blev det två resultat. Det
              ena var att problemet med höga och alltför lite differentierade
              garantiavgifter kvarstår. Ett allvarligt problem för Sverige kvarstår
              därmed. Min första fråga är: Bör Sverige bryta mot EU-överenskommelsen
              och på egen hand sätta ned avgifterna för att därigenom få in
              de svenska bankerna i det viktiga systemet med bankgarantiprogrammet?
            </seg>
            <seg xml:id="i-03bba06cab3297a3-0">
              Det andra resultatet var att staten nu får kapitalisera upp egna
              banker utan att de först råkar i beråd och är på väg att gå i
              konkurs, utan fortfarande är sunda. Därmed ökas dramatiskt deras
              utlåningskapacitet. Med tanke på den ansträngda situationen i
              Sverige och hos de svenska bankerna utesluter finansministern
              denna möjlighet tillämpad även i Sverige?
            </seg>
          </u>
          <note type="speaker" xml:id="i-496e1f0df4c526e5-0">
            Anf. 85 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-14">
            <seg xml:id="i-d818afb5cac1dfd3-0">
              Herr talman! Tack, Carl B Hamilton! Jag ska försöka svara på
              dessa rätt omfattande och komplicerade frågor på ett kort sätt.
            </seg>
            <seg xml:id="i-084a766b90e37300-0">
              I Ekofinrådet förde vi en lång diskussion som slutade med att
              vi i våra rådsslutsatser inför Europeiska rådet å det skarpaste
              anmodade kommissionen att återkomma med förslag som rör garantiavgifterna
              och kapitalinjektionerna. Det föranledde kommissionen att omarbeta
              sitt förslag till kapitalinjektioner, och vi har fått ett par
              riktlinjer som är väsentligt bättre. Samtidigt ska vi invänta
              resultatet från Europeiska rådet innan vi riktigt sätter ned fötterna
              för hur det ser ut.
            </seg>
            <seg xml:id="i-a11a5f4d041cba86-0">
              I den andra delen har vi inte sett att man har återkommit med
              förslag om sänkta garantiavgifter. Det är naturligtvis märkligt
              att ett råd uttalar att man urge å det skarpaste önskar eller
              hur man ska översätta det att kommissionen återkommer om man inte
              gör detta. Det är otillfredsställande, och vi måste nå framsteg
              även på den punkten.
            </seg>
          </u>
          <note type="speaker" xml:id="i-b1f96a8aff6a9d2d-0">
            Anf. 86 CARL B HAMILTON (fp):
          </note>
          <u who="carl_b_hamilton_b4f697" xml:id="i-d14092df4213a94e-1">
            <seg xml:id="i-934907802d104b0e-0">
              Herr talman! Om finansministern tycker att det är märkligt måste
              jag ställa frågan vilka åtgärder han tänker vidta mot denna märklighet.
              En åtgärd är att vi säger: Vi kommer inte att acceptera att svenska
              företag och hushåll går i konkurs eller får stora problem därför
              att Europeiska kommissionen är alltför fyrkantig.
            </seg>
            <seg xml:id="i-2b504ce5d9b54f0a-0">
              Jag bollar frågan tillbaka: Vilka åtgärder tänker finansministern
              vidta? Och som sagt: Kan finansministern tänka sig att hybridkapitalisera
              svenska banker? Är det en möjlighet som finansministern kan tänka
              sig? Vi har ju en situation i Sverige där många anser att bankerna
              inte kan låna ut tillräckligt mycket. Det är möjligt att det är
              fel, men om det är sant är detta en möjlighet som finansministern
              utesluter eller som han kan tänka sig?
            </seg>
          </u>
          <note type="speaker" xml:id="i-09786c67a4f61e12-0">
            Anf. 87 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-15">
            <seg xml:id="i-4caeb258f8d84ec4-0">
              Herr talman! Det är väldigt svårt att ge fullödiga svar på komplicerade
              frågor på dessa korta tider.
            </seg>
            <seg xml:id="i-05dbc7b4e3e5c839-0">
              Jag föreställer mig att Carl B Hamilton inte tänker sig att vi
              ska lämna den europeiska unionen. Om vi tar det som utgångspunkt
              är det så att vi har ett gemensamt regelverk som vi har att följa.
              Det finns inget land som har ett eget system som ligger vid sidan
              av detta. Så länge vi är medlemmar av Europeiska unionen gäller
              detta för oss.
            </seg>
            <seg xml:id="i-dbec66d8c19a2632-0">
              Jag är lite frågande till den här andra möjligheten som Carl
              B Hamilton nämner. Jag har sett personer spekulera i tidningarna
              om att vi borde införa allmänna bankgarantier och tvinga in bankerna.
              Vi är medlemmar i unionen, och vi får följa det regelverk som
              finns.
            </seg>
            <seg xml:id="i-330b0bfc0b780220-0">
              När det gäller hybridkapitalfrågan har vi sagt att vi ska titta
              på de här systemen. Det gäller naturligtvis inte bara hybridkapital,
              eftersom det inte får räknas som Tier 1-kapital i Baselreglerna,
              utan även det Tier 1-kapital vi måste titta på. För att veta exakt
              hur vi ska göra med detta måste vi först invänta de europeiska
              systemen och försöka se vad våra grannländer gör. Därefter kan
              vi se vad vi behöver göra för att komplettera våra system.
            </seg>
            <seg xml:id="i-02ef99183f7c1e3c-0">
              Ägarfrågan i bilindustrin
            </seg>
          </u>
          <note type="speaker" xml:id="i-4d94f7e7cbf8875b-0">
            Anf. 88 PETER ERIKSSON (mp):
          </note>
          <u who="peter_eriksson_83518c" xml:id="i-c682be57585a25bd-0">
            <seg xml:id="i-5a8056eeb82efa7b-0">
              Herr talman! Vi har en bilindustri i kris i Sverige. Försäljningen
              rasar och arbetslösheten ökar. Varslen ökar och många människor
              ställs utan jobb. Det är uppenbart att de amerikanska ägarna GM
              och Ford också är i stor kris. Även de svenska bilföretagen Volvo
              Personvagnar och Saab är kanske värre ute än många om man ser
              det på global nivå. Det är uppenbart att GM och Ford som institutioner
              och företag är mycket allvarligt ute och kanske nära konkurs i
              båda fallen.
            </seg>
            <seg xml:id="i-2a48c5136c7475f7-0">
              Nu har den amerikanska staten gått in, och i dag har den svenska
              regeringen presenterat en del åtgärder för att långsiktigt skaffa
              resurser för forskning om mer miljövänliga och hållbara bilar
              i framtiden och också för krediter. Men vad gör man för att klara
              ägarfrågan? De här företagen står på säljlistan, och kärnfrågan
              handlar om ägandet. Vad gör den svenska regeringen för att underlätta
              och medverka till att vi får en långsiktig ägarlösning i den svenska
              bilindustrin?
            </seg>
          </u>
          <note type="speaker" xml:id="i-83234e3ca66973ef-0">
            Anf. 89 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-4">
            <seg xml:id="i-121f3d8b103bac13-0">
              Herr talman! Tack, Peter Eriksson, för denna viktiga fråga! Jag
              tror att det är väldigt många som undrar i dag. Under en lång
              tid har vi naturligtvis haft en dialog med både den svenska fordonsindustrin
              och de amerikanska ägarna. Tyvärr har det varit lite svårt att
              veta vad de amerikanska ägarna har tänkt sig, och det gäller även
              den amerikanska regeringen visavi de amerikanska fordonsbolagen.
            </seg>
            <seg xml:id="i-e0584f0692d62cd3-0">
              Det vi har gjort i dag handlar om forskningssatsningar på 3 miljarder
              kronor till ett forskningsinstitut till det ska vi lägga de 450
              miljoner kronor per år som vi har satsat tidigare med krediter
              som gör att vi kan ta upp lån från EIB och annat plus undsättningslånen.
              Det är en viktig signal till eventuella köpare. Om Sveriges regering
              tror på svensk fordonsindustri, är beredd att satsa för att ta
              fram den mest miljövänliga tekniken, ta fram fordon som marknaden
              efterfrågar och löser klimatproblemen samtidigt tror jag att vi
              visar en offensiv hållning. Då tror jag också att det är fler
              eventuella köpare som kan tänka så här: Sverige verkar ju ta det
              här på allvar. Det kan vara vettigt att köpa den typen av företag
              som har så mycket kompetens och är så mycket i framtidsfokus som
              de svenska fordonsföretagen är.
            </seg>
          </u>
          <note type="speaker" xml:id="i-355995638387e9d5-0">
            Anf. 90 PETER ERIKSSON (mp):
          </note>
          <u who="peter_eriksson_83518c" xml:id="i-c682be57585a25bd-1">
            <seg xml:id="i-bdd7040ca332ec95-0">
              Herr talman! Jag tycker att det verkar vara en ganska defensiv
              hållning. Jag kan hålla med om att om vi gör insatser för att
              stärka forskningen i Sverige när det gäller fordonsindustrin kan
              det få en positiv långsiktig effekt för en eventuell ny ägare.
              Men i övrigt är det inte några särskilt märkvärdiga insatser,
              måste jag säga.
            </seg>
            <seg xml:id="i-0751585a51e8d69e-0">
              Det viktiga om man vill att svensk fordonsindustri ska överleva
              långsiktigt måste handla om att få in ägare som kan investera,
              satsa och medverka till att vi får jobb också i framtiden. Då
              tror jag att det är nödvändigt att man tar initiativ och tillsätter
              personer som för en diskussion med både de nuvarande ägarna och
              andra företag inom fordonsindustrin runt om i världen och även
              i Sverige för att se om det finns en möjlighet att hitta ägarlösningar
              som är möjliga att sätta i sjön här och nu. Jag tycker inte att
              jag har hört någonting i den frågan från regeringen hittills.
              Man slår bara ifrån sig och säger att staten inte ska äga någonting.
              Det kanske är riktigt, men staten borde kunna medverka till att
              hitta lösningar.
            </seg>
          </u>
          <note type="speaker" xml:id="i-c166e4e6b9bc8d97-0">
            Anf. 91 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-5">
            <seg xml:id="i-9c6bb91fa167e4b2-0">
              Herr talman! 28 miljarder kronor satsas i dag i det åtgärdsprogram
              som vi presenterar. Det är väldigt mycket pengar. Det är inte
              miljoner vi pratar om utan miljarder. Vi vill säkra att svenskt
              fordonskluster det är inte bara de här fyra företagen eller de
              två bilföretagen vi pratar om ska ta fram alla innovationer och
              allt kunnande som man har för att säkra jobben framöver.
            </seg>
            <seg xml:id="i-180b91ca8fd39f07-0">
              Sedan är det upp till ägarna, Ford och GM, hur de väljer att
              sköta försäljningsprocessen. Jag har inga som helst möjligheter
              att gå in i den delen. Däremot har vi naturligtvis kontakter så
              att vi vet på ett ungefär vad det är som händer, om det finns
              intressenter och om det finns saker som man kan önska för att
              öka möjligheten att köpa de här bolagen och också investera här
              i Sverige.
            </seg>
            <seg xml:id="i-be3f6ddcf9066f35-0">
              Jag tror att det är väldigt viktigt att vi skiljer på den politiska
              rollen och företagens roll. Nu har vi skapat en grund för att
              säkra jobben framöver om vi lyfter oss i kragen och jobbar med
              innovationer. Sedan måste företagen känna sitt ansvar för att
              det finns en bra försäljningsprocess och ansvarsfulla ägare som
              tar över. Vi ska naturligtvis också finnas med i den dialogen.
            </seg>
            <seg xml:id="i-cc21c6cbc49e9542-0">
              Skatten på bensinen i etanol
            </seg>
          </u>
          <note type="speaker" xml:id="i-323cf94d821cbb1f-0">
            Anf. 92 SVEN GUNNAR PERSSON (kd):
          </note>
          <u who="sven_yngve_persson_774bd7" xml:id="i-8ef89c929ffbb05f-0">
            <seg xml:id="i-b4d7b6a5870e24ed-0">
              Herr talman! Jag har en fråga till finansminister Anders Borg.
            </seg>
            <seg xml:id="i-8a8a6b24bf388702-0">
              Det är fantastiskt roligt att på den tiden som det såldes bilar
              i Sverige var andelen miljöbilar starkt ökande, och det gällde
              inte minst etanolbilar. Nu har världsmarknadspriset på olja gjort
              att bensinpriset under senare tid sjunkit rejält. Det gör att
              det är betydligt dyrare per mil att köra på etanol. Samtidigt
              vet vi att etanoldrift minskar utsläppen av koldioxid, som är
              klimatförstörande, med upp till 70 procent jämfört med bensindrift.
            </seg>
            <seg xml:id="i-30ae8c28b4b68bb7-0">
              Det gör att försäljningen av etanol har minskat kraftigt. Det
              är rent vansinnigt ur klimatsynpunkt. När man tankar etanol är
              det 15 procent bensin i den, och på vintern är det 25 procent.
              Nu undrar jag om inte finansministern skulle kunna tänka sig att
              sänka skatten på bensinandelen i etanolen så att det blir billigare
              att köra på etanol jämfört med att köra på bensin.
            </seg>
          </u>
          <note type="speaker" xml:id="i-f1be2e42777b4184-0">
            Anf. 93 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-16">
            <seg xml:id="i-10aefbfeddda441f-0">
              Herr talman! Sven Gunnar Persson ger i grunden svaret på hela
              frågan i slutet av sitt anförande. Skälet till att etanolpriserna
              nu har gått upp är att vi nu har vinter, och följaktligen ökar
              man bensininblandningen i etanolen. Etanolen är utomordentligt
              skattemässigt gynnad i Sverige i relation till bensin och diesel.
              Bensin och diesel ska vara tungt beskattade. När vi blickar framåt
              ska vi tänka oss att vi konsumerar mindre bensin och diesel och
              släpper ut mindre koldioxid, och då ska naturligtvis viktiga ekonomiska
              styrmedel bidra till det. På sikt handlar det om höjda koldioxidskatter
              och andra styrmedel.
            </seg>
            <seg xml:id="i-c8bf8840a30a3b6c-0">
              Att förorda en sänkning av etanolskatten ser jag inte i korten
              i dag. Vi har ett skattesystem som är väl avvägt mellan bensin
              och etanol.
            </seg>
          </u>
          <note type="speaker" xml:id="i-b90aa7aa6860c91a-0">
            Anf. 94 SVEN GUNNAR PERSSON (kd):
          </note>
          <u who="sven_yngve_persson_774bd7" xml:id="i-8ef89c929ffbb05f-1">
            <seg xml:id="i-a88667be18bc2caf-0">
              Herr talman! Relationerna i priset mellan etanol och bensin beror
              dels av det som finansministern påpekar, dels av världsmarknadspriset
              på olja som har sänkt bensinpriset rejält. Självklart är det så.
              Då är det vansinnigt ur klimatsynpunkt att ett bränsle som ger
              70 procent mindre klimatstörande utsläpp inte är lönsamt. Mängder
              med människor som tidigare gick över till etanol och körde på
              detta miljövänliga bränsle ser sig nu nödgade att köra på bensin
              i stället därför att det kostar en hundring mer per tank att köra
              på etanol.
            </seg>
            <seg xml:id="i-18ef5b0948c41882-0">
              Vilka andra åtgärder är finansministern, som jag också tror är
              miljöminister i någon mening, beredd att vidta för att komma till
              rätta med de här skevheterna? Det måste vara billigare att köra
              miljövänligt än att köra miljöstörande.
            </seg>
          </u>
          <note type="speaker" xml:id="i-7819cff7201de120-0">
            Anf. 95 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-17">
            <seg xml:id="i-f8c4b79b52e0868e-0">
              Herr talman! Det är naturligtvis mycket billigare att köra miljövänligt.
              Ju mindre man kör, desto mindre utsläpp orsakar man och desto
              mindre skatt betalar man. Det är själva grunden till att koldioxidbeskattning
              är det effektivaste sättet att minska utsläppen. De beskattade
              vill ha bort koldioxiden.
            </seg>
            <seg xml:id="i-64b61656e170d794-0">
              Vi har en väl avvägd beskattning. Komponenterna i fordonsbeskattningen
              och skatten på diesel, etanol och bensin är ett komplext system
              där styrmekanismen ska vara mot koldioxidutsläpp. Sedan kommer
              det att ske förändringar med årstider, med världsmarknadspriser
              och annat som på kort sikt förskjuter det. På lång sikt måste
              vi ha en väl avvägd balans mellan de här olika komponenterna.
              Jag kan inte se att vi i dag har skäl att förskjuta den i något
              kortsiktigt avseende. Däremot har vi hela tiden skäl att se över
              det långsiktigt. Hur ser avvägningen mellan diesel och fordonsskatt
              ut? Hur ser avvägningen mellan koldioxidskatten och våra behov
              av att få ned utsläppen ut? Jag tror att inriktningen långsiktigt
              måste vara att vi konsumerar mindre bensin, åker miljövänligare
              bilar och gradvis skärper de ekonomiska styrmedlen.
            </seg>
            <seg xml:id="i-5f6b247d498f2081-0">
              Helikoptrar till stöd för svenska trupper i Afghanistan
            </seg>
          </u>
          <note type="speaker" xml:id="i-e97fff12ed8f56b1-0">
            Anf. 96 ÅSA LINDESTAM (s):
          </note>
          <u who="asa_lindestam_f208fc" xml:id="i-5d359cee3630c07c-0">
            <seg xml:id="i-f2fe1199c3afc94a-0">
              Herr talman! Jag har en fråga till försvarsministern.
            </seg>
            <seg xml:id="i-b20e369a9dd7e7e9-0">
              I utskottet är vi på väg att anta en proposition från regeringen
              om Afghanistan. I den ingår våra Medevacer våra helikoptrar som
              ska rädda eventuellt skadade killar och tjejer därifrån. I dagsläget
              innan vi har dem på plats tar Tyskland hand om det som händer.
              Vi har en överenskommelse som har fungerat så här långt.
            </seg>
            <seg xml:id="i-2e576ece77c05ad8-0">
              Vi vet redan att de helikoptrar som det står om i propositionen
              som vi får från regeringen inte kommer att levereras. Ändå ska
              vi nästa vecka här i kammaren fatta beslut om helikoptrar. Jag
              skulle vilja veta varför regeringen lägger fram ett förslag till
              oss i riksdagen som vi innan vi ens har fått det hit vet inte
              kommer att genomföras.
            </seg>
            <seg xml:id="i-c4cb18c5ba200bf7-0">
              Så här kan det inte få vara. Vi kommer att lura våra killar och
              tjejer där nere in i något som de inte är medvetna om. De förväntar
              sig att de här kommer.
            </seg>
          </u>
          <note type="speaker" xml:id="i-93df3a32d66af1ea-0">
            Anf. 97 Försvarsminister STEN TOLGFORS (m):
          </note>
          <u who="unknown" xml:id="i-5a030ecd3382ddf8-18">
            <seg xml:id="i-13f7ca82fda6ee79-0">
              Herr talman! Tack, Åsa, för en ohyggligt angelägen fråga. Det
              är en av de frågor jag har jobbat mest med sedan jag tillträdde
              den här tjänsten för drygt ett år sedan. Sedan jag tillträdde
              har jag fått svaret att de kommer om tre månader. Det spelar ingen
              roll när jag har ställt frågan; det har varit svaret.
            </seg>
            <seg xml:id="i-384fcaf3860d7ea0-0">
              Två av dem står i Ronneby. De har alltså anlänt från den norska
              tillverkaren. De är ännu inte i skick att levereras vidare från
              FMV till Försvarsmakten. Det finns vissa brister att åtgärda.
              Det uppstod till exempel sprickor under transporten från Norge.
            </seg>
            <seg xml:id="i-363f6b888447ff3e-0">
              När de har levererats vidtar en utbildningsprocess. Därefter
              kan de användas operativt och sändas till Afghanistan.
            </seg>
            <seg xml:id="i-1ce7c25a81bd4998-0">
              Det har varit min första ambition för insatsen i Afghanistan
              och det fortsätter att vara det att tillföra Medevacförmåga, ambulanshelikoptrar
              på ren svenska, till stöd för säkerheten för svenska killar och
              tjejer.
            </seg>
            <seg xml:id="i-7e85aee3f7393eb1-0">
              Jag kan inte ge upp det hoppet genom att gå till riksdagen med
              en proposition som skulle omöjliggöra att vi sänder dit dem omedelbart
              om möjligheten uppstår. Det vore inte heller ansvarsfullt.
            </seg>
            <seg xml:id="i-43e42a9a6cb9d48f-0">
              Däremot kan jag säga att när det gäller dessa helikoptrar generellt
              är jag öppen för att titta på andra möjligheter om problemen inte
              löses.
            </seg>
          </u>
          <note type="speaker" xml:id="i-e742a0134dae05aa-0">
            Anf. 98 ÅSA LINDESTAM (s):
          </note>
          <u who="asa_lindestam_f208fc" xml:id="i-5d359cee3630c07c-1">
            <seg xml:id="i-ae709a2e2051ae70-0">
              Herr talman! Jag vet att helikoptrarna står i Ronneby. De har
              stått där rätt länge. Vi vet att det inte är tre månader som gäller.
              Det är mycket längre tid.
            </seg>
            <seg xml:id="i-06ebf3efc37a7f2f-0">
              Försvarsmakten vet att de inte kommer att levereras under 2009.
              Oavsett om det handlar om utbildning eller annat kommer vi alltså
              att vänta minst ett år, kanske längre. Vi är ju inte nöjda med
              dem. Vi accepterar dem inte som de är.
            </seg>
            <seg xml:id="i-f456eafd3cbbbdf2-0">
              Jag tycker inte att regeringen ska komma med ett förslag som
              inte är sanning ens när det levereras hit, och inte kommer att
              införlivas på ett helt år. Det är att luras. Våra killar och tjejer
              där nere behöver något bättre än det. Det ska stå i propositionen
              från er att det inte kan levereras.
            </seg>
          </u>
          <note type="speaker" xml:id="i-8efa9087a4924a81-0">
            Anf. 99 Försvarsminister STEN TOLGFORS (m):
          </note>
          <u who="unknown" xml:id="i-5a030ecd3382ddf8-19">
            <seg xml:id="i-919f1abaa59515eb-0">
              Herr talman! Propositionen lades ju inte fram i dag. Riksdagsbehandlingen
              av propositionen i utskottet togs i dag. Det innebär att propositionen
              lades fram för ett tag sedan. Man skriver en proposition efter
              vad som gäller vid tillfället. Det tror jag också att Åsa Lindestam
              förstår.
            </seg>
            <seg xml:id="i-3008c40096ab0f0a-0">
              De här helikoptrarna skulle vara färdiga att användas i Nordic
              Battle Group våren 2008. Det gick inte. Vi fick i stället använda
              gamla helikopter 4, hjälpligt ombyggd.
            </seg>
            <seg xml:id="i-cdaa101d334c354b-0">
              Jag vet att överbefälhavaren är personligen mycket starkt engagerad
              i att tillföra medicinsk förmåga och medicinsk evakuering för
              killarna och tjejerna i Afghanistan. Om problemen inte går att
              hantera i närtid får vi börja titta på andra lösningar.
            </seg>
            <seg xml:id="i-c9e5fea7b34955d6-0">
              Jag kan inte nu säga om det kommer att bli nödvändigt, men jag
              kan inte heller lägga fram en proposition till riksdagen där jag
              dömer ut något som faktiskt kanske kan lösa sig.
            </seg>
            <seg xml:id="i-a7d019dabaae4cbc-0">
              Det gläder mig att Socialdemokraterna nu, efter alla sina interna
              diskussioner, beslutade sig för att ställa upp på propositionen
              och därmed på de killar och tjejer som finns i Afghanistan. Detta
              har varit regeringens huvudprioritering. Vi ska tillföra insatsen
              i Afghanistan medicinsk förmåga.
            </seg>
            <seg xml:id="i-67a6983f4bb1d8ca-0">
              Småföretagens ekonomiska situation
            </seg>
          </u>
          <note type="speaker" xml:id="i-fee498017902c8d4-0">
            Anf. 100 WILLEMO CARLSSON (m):
          </note>
          <u who="ulrika_carlsson_3a0608" xml:id="i-a19a1c3091c156a1-0">
            <seg xml:id="i-a5d30c5f7981dfe5-0">
              Herr talman! Frågan är riktad till finansminister Anders Borg.
            </seg>
            <seg xml:id="i-7ffc778367c5fd59-0">
              Det kom ett mejl:
            </seg>
            <seg xml:id="i-ed9fc73e089fbfb9-0">
              Livet som småföretagare i Sverige är upp och ned. Vi har haft
              ett stående avtal med vår bank där man delfinansierar våra beställningar.
              Stora bolag betalar på 90 dagar. Det är tufft för oss små. Förra
              veckan sade banken upp avtalet utan förvarning. Vi kunde inte
              betala vare sig löner eller till våra leverantörer. Vi hade räknat
              med bankens garanti om pengar. Banken hade slarvat bort 60 miljoner
              i Baltikum, och nu skulle vi och andra bankkunder betala. Inget
              roligt besked. Vi har dock lyckats lösa denna finansiella situation,
              men det tär på mig och min partner.
            </seg>
            <seg xml:id="i-fe3e42fafee01782-0">
              Så långt mejlet. Nu till frågan.
            </seg>
            <seg xml:id="i-cfae66ae0f6f6e12-0">
              Vilket besked, vilken uppmuntran eller vilket hopp har finansministern
              att skicka med till detta företag?
            </seg>
          </u>
          <note type="speaker" xml:id="i-cf39183a92d01ba0-0">
            Anf. 101 Finansminister ANDERS BORG (m):
          </note>
          <u who="unknown" xml:id="i-5a030ecd3382ddf8-20">
            <seg xml:id="i-35842c40d4601cf9-0">
              Herr talman! Willemo Carlsson tar upp en fråga som jag möter
              näst intill dagligdags i kontakten med företagare. Många upplever
              att bankernas krav har skärpts. Många upplever att det är utomordentligt
              svårt att klara verksamheten med de villkor som i dag ges.
            </seg>
            <seg xml:id="i-a221cad3fbbfd879-0">
              Jag tycker att det är viktigt att vi är tydliga mot bankerna
              med att de har ett samhällsansvar för att bete sig väl i såväl
              goda tider som dåliga tider. De har ett samhällsansvar för sina
              långvariga bankkontakter.
            </seg>
            <seg xml:id="i-eaf18eb0d1a19556-0">
              Vi har lagt på plats en likviditetsgaranti. Vi ligger i dag via
              Riksgälden och Riksbanken ute med 500600 miljarder i likviditet
              i bankerna. Vi har en allmän bankgaranti som säkrar att banker
              som hamnar på obestånd kan hanteras. Vi har garantin för enskilda
              lån.
            </seg>
            <seg xml:id="i-a631718065fc8120-0">
              Som helhet ger det en grund för systemet. Vi måste gå vidare
              och jobba med att stärka de här systemen delvis i enlighet med
              det som Carl B Hamilton ställde frågor om tidigare, delvis i enlighet
              med att vi måste söka andra kanaler för att säkra kreditgivningen
              till företag.
            </seg>
          </u>
          <note type="speaker" xml:id="i-2f610f801dfd1532-0">
            Anf. 102 WILLEMO CARLSSON (m):
          </note>
          <u who="ulrika_carlsson_3a0608" xml:id="i-a19a1c3091c156a1-1">
            <seg xml:id="i-1c94503dc0cd8bcd-0">
              Herr talman! Tack för svaret.
            </seg>
            <seg xml:id="i-9536c8bb47c383c7-0">
              Företaget undrar var flexibiliteten finns. De gick till Almi
              som har pengar på ett konto för åtgärd. Besked om instruktioner
              väntas om tresex månader innan de kan börja använda pengarna.
              Om Almi gör det nu kan de kanske göra fel.
            </seg>
            <seg xml:id="i-a412bc4580644a3d-0">
              Detta upplever företaget som ett otroligt frustrerande system.
              Det här företaget och säkert många andra företag vill tro att
              även de har och kan ta ansvar för Sveriges framtid nu. Då behövs
              ett smidigt samarbete.
            </seg>
          </u>
          <note type="speaker" xml:id="i-ebf22d4152ed3dcb-0">
            Anf. 103 Finansminister ANDERS BORG (m):
          </note>
          <u who="unknown" next="cont" xml:id="i-22fd6d21be841c68-1">
            <seg xml:id="i-daa8cfda794917a8-0">
              Herr talman! Vi ska vara medvetna om hur verkligheten ser ut.
              De stora svenska företagen är alldeles för stora för det svenska
              banksystemet. Vi har i dag en situation där de inte har möjlighet
              att få de kreditgivningar de hade tidigare. De går in i det svenska
              banksystemet. Med den storlek, den kreditvärdighet och de behov
              de har betyder det att det finns ett stort kreditbehov som normalt
              inte täcks inom det svenska banksystemet.
            </seg>
            <seg xml:id="i-7c1b519e03fbe42a-0">
              Med den situationen pressar bankerna i sin tur pressade av sina
              utlånare små och medelstora företag allt hårdare. Det är en mycket
              bekymmersam situation som vi har anledning att följa, prata med
              bankerna om och lägga de generella grunderna på plats.
            </seg>
            <seg xml:id="i-762b8e404b742576-0">
              Vid sidan har vi med regelverket för Almi försökt säkra att andra
              kreditkanaler kommer på plats. Det kommenterade Maud Olofsson
              senast i dag. Det arbetet ska naturligtvis drivas vidare framgent.
            </seg>
            <seg xml:id="i-34d67268e6740101-0">
              Trafiksäkerhetsarbetet
            </seg>
          </u>
          <note xml:id="i-3b2d53f92c8f060c-0">
            Anf. 104 MARIE NORDÉN (s):
          </note>
          <u who="unknown" prev="cont" xml:id="i-1b39bb2ff0c9eb62-1">
            <seg xml:id="i-856cf2c45d657228-0">
              Herr talman! År 2008 närmar sig sitt slut. Antalet dödade i trafiken
              är minde än året innan. Det är naturligtvis glädjande, men dessvärre
              mer ett resultat av lågkonjunkturen än av politiska initiativ
              och beslut.
            </seg>
            <seg xml:id="i-3cf541b97a0fc319-0">
              Regeringens trafiksäkerhetsarbete har kännetecknats av att man
              inte har prioriterat trafiksäkerhetsarbetet. Det finns flera exempel
              på brister i regeringens politik på trafiksäkerhetsområdet, men
              det mest anmärkningsvärda är nog att man inte tar till vara alla
              goda krafter för att minska antalet dödade i trafiken. Jag tänker
              framför allt på att man har satt en strypsnara på NTF:s verksamhet.
              Totalt tas 25 miljoner bort i stöd under tre år. NTF samlar över
              70 organisationer och är den enda ideella organisationen som till
              hundra procent arbetar med trafiksäkerhet. NTF har en kompetens
              som vi inte har råd att förlora.
            </seg>
            <seg xml:id="i-c3587711942796ea-0">
              Min fråga till statsrådet Åsa Torstensson är: Hur ser Åsa Torstensson
              på folkrörelsernas och NTF:s roll i trafiksäkerhetsarbetet?
            </seg>
          </u>
          <note type="speaker" xml:id="i-8ce573e81f4c3d2a-0">
            Anf. 105 Statsrådet ÅSA TORSTENSSON (c):
          </note>
          <u who="unknown" next="cont" xml:id="i-22fd6d21be841c68-2">
            <seg xml:id="i-c1a12c8670fefe88-0">
              Herr talman! Jag tackar Marie Nordén för en mycket viktig fråga.
              Till skillnad mot frågeställaren kommer jag att beskriva hur oerhört
              viktigt trafiksäkerhetsarbetet har varit för Sveriges regering.
              Det handlar om att satsa på trafiksäkrare vägar, på mitträcken.
              Det är en mycket stark prioritering i närtidssatsningar för bättre
              och säkrare vägar över hela landet. Det är ett tydligt fokus på
              den enskilda individens möjlighet att bli bättre förare, på förstärkt
              körkortsutbildning och aktivt arbete för att gå vidare med alkolås
              för dem som är dömda för rattfylleri. Det är många frågor som
              den tidigare regeringen inte har orkat, mäktat med eller haft
              intresse av att arbeta vidare med.
            </seg>
            <seg xml:id="i-24561aa3b74bbd1d-0">
              Vad det gäller NTF kan jag återkomma till det i nästa svar.
            </seg>
          </u>
          <note xml:id="i-d8ec96099fb78fbe-0">
            Anf. 106 MARIE NORDÉN (s):
          </note>
          <u who="unknown" prev="cont" xml:id="i-1b39bb2ff0c9eb62-2">
            <seg xml:id="i-692dbffafa4b293e-0">
              Herr talman! Jag tycker att ministerns svar visar på att hon
              inte ser NTF som en viktig part som har en viktig roll i det framtida
              säkerhetsarbetet. Vi socialdemokrater menar att den ideella rörelsen
              alltid har spelat en väldigt viktig roll för att höja kompetensen
              och medvetenheten om säkerhetsarbetet. NTF känner inte att de
              har det stödet från den sittande ministern.
            </seg>
            <seg xml:id="i-7e65656c20550824-0">
              Framför allt ser man att det är brist på dialog i arbetet och
              diskussionen, eller monologen, som departementet har fört gentemot
              NTF när man har meddelat att bidraget och stödet ska försvinna.
              Jag tycker att det minsta man har kunnat begära från regeringen
              är en konstruktiv dialog och att man gett NTF tid att ställa om
              i sitt arbete så att man inte riskerar att tappa den här kompetensen.
            </seg>
            <seg xml:id="i-a7eac202f4e46cd2-0">
              Jag tycker att det är anmärkningsvärt att man har haft så bråttom.
              Jag undrar fortfarande varför man inte vill stödja NTF. Varför
              har man haft så bråttom? Och varför vill man inte ge NTF en respit
              så att de åtminstone kunde ställa om sitt arbete innan man stryper
              finansieringen?
            </seg>
          </u>
          <note type="speaker" xml:id="i-78646fc31278d8b7-0">
            Anf. 107 Statsrådet ÅSA TORSTENSSON (c):
          </note>
          <u who="unknown" xml:id="i-5a030ecd3382ddf8-21">
            <seg xml:id="i-2e07f4d42bc8a82e-0">
              Herr talman! Jag tror att det är oerhört viktigt att se seriöst
              på arbetet med att öka trafiksäkerhetsåtgärderna så att vi får
              färre döda i trafiken. Det är oerhört positivt att vi kommer att
              se att vi har färre döda under 2008 än 2007.
            </seg>
            <seg xml:id="i-83821182902cef05-0">
              Inte desto mindre förringar jag inte NTF:s arbete, snarare tvärtom.
              Men till skillnad mot den socialdemokratiska regeringen lyssnar
              den här regeringen på vad Riksrevisionen lämnar för kritik. Det
              är just den åtgärden vi nu har förändrat.
            </seg>
            <seg xml:id="i-56b96dc9ea51407b-0">
              NTF har samma möjligheter att erhålla resurser när man söker
              och har bra projekt för att stärka trafiksäkerheten i Sverige.
              Men vi har en mångfald av andra aktörer i Sverige, till exempel
              svenska motorcyklisters organisationer som har en oerhört viktig
              målgrupp, unga killar som kör motorcykel. Det är en mycket utsatt
              grupp.
            </seg>
            <seg xml:id="i-ca09dcc3a3792581-0">
              Jag ser fram emot att vi har nya aktörer inom trafiksäkerheten
              just för att nå de enskilda individerna för bättre, säkrare trafik
              och färre döda i den svenska trafiken.
            </seg>
            <seg xml:id="i-db66be068045d9bb-0">
              Stimulansåtgärder för byggbranschen
            </seg>
          </u>
          <note type="speaker" xml:id="i-f2476e092565466c-0">
            Anf. 108 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-b90a0f13c81ac3f1-0">
            <seg xml:id="i-df53eeebfcc6997c-0">
              Herr talman! Jag riktar min fråga till Maud Olofsson.
            </seg>
            <seg xml:id="i-be398717f9afe82f-0">
              Byggbranschen går in i den värsta lågkonjunkturen sedan 1990-talet
              med en arbetslöshet som kommer att raka i höjden till över 20
              procent om några månader.
            </seg>
            <seg xml:id="i-6acedffe1c58301b-0">
              Regeringen har föreslagit ett ROT-avdrag riktat mot hushållen
              som en del i hushållsnära tjänster. Men man kan ju ana att villaägare
              tittar mer än en gång i plånboken innan de vågar investera. Undantaget
              är kanske svenskar boende i Spanien som nu får ytterligare ett
              avdrag att laborera med när de ska reparera sina pooler.
            </seg>
            <seg xml:id="i-58df6604415cb138-0">
              Jag är rädd att vanligt folk inte har råd eller vågar på grund
              av dåliga tider och hot om arbetslöshet. Vad som behövs är väl
              en mer kraftfull satsning riktad mot fastighetsägare. Investeringsbidrag
              för miljonprogrammen är väl en bra idé. Att få i gång energibesparingar
              och klimatanpassning av bostäder är också en bra idé. Men varför
              inte öka tillgängligheten och förbättra utemiljön, främst för
              barn?
            </seg>
            <seg xml:id="i-124c1358cf10b1d0-0">
              Det tycker jag är jättebra idéer. Varför gör inte regeringen
              detta?
            </seg>
          </u>
          <note type="speaker" xml:id="i-af507d901a551adb-0">
            Anf. 109 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-6">
            <seg xml:id="i-27416930c0c21692-0">
              Herr talman! Jag tackar för frågan, Raimo Pärssinen. Det är viktigt
              att se att de som har det allra svårast i dag är de små byggföretagen.
              Det är de som har minst marginaler. Det är de som har lättast
              att bli utslagna i den här situationen. Det är därför som ROT-avdraget
              är viktigt.
            </seg>
            <seg xml:id="i-3262314f4841d070-0">
              Jag delar inte Raimo Pärssinens syn på ROT-avdraget. Det är väldigt
              många fastighetsägare som nu har vänt sig till småföretag för
              att få hjälp med allehanda reparationer och annat.
            </seg>
            <seg xml:id="i-466a8b2a333b970f-0">
              När det gäller de stora bostadsföretagen och miljonprogram och
              annat kan ägarna av de företagen redan i dag investera i energieffektivisering
              och annat och tjäna pengar. Jag brukar nämna Sabo som exempel.
              När de nu investerar för att minska energiförbrukningen med 20
              procent fram till 2016 gör de det på ett bra och marknadsekonomiskt
              sätt, och de tjänar pengar.
            </seg>
            <seg xml:id="i-dadf5d2be9019994-0">
              Jag tycker att alla fastighetsägare behöver känna det ansvaret.
              Skattebetalarna ska inte gå in och betala sådant som ändå lönar
              sig på en vanlig marknad.
            </seg>
          </u>
          <note type="speaker" xml:id="i-394e5e4274ca9548-0">
            Anf. 110 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-b90a0f13c81ac3f1-1">
            <seg xml:id="i-52ef624b05ad2af4-0">
              Herr talman! Antalet varslade i byggbranschen är nu över 5 000
              byggjobbare. Av dem är det ca 700 som är lärlingar och riskerar
              uppsägning. De kanske redan har förlorat sitt jobb. Det är en
              hel generation av byggnadsarbetare som kan gå förlorad, vilket
              skulle vara en katastrof för branschen och för de unga byggarna
              personligen. Tvingas de avsluta sin lärlingsutbildning får de
              inte ut sina yrkesbevis, och då blir det svårt att återvända till
              branschen när det blir bättre tider.
            </seg>
            <seg xml:id="i-928f2b56ea2eb9dc-0">
              Varför då inte göra som jag sade i mitt tidigare inlägg? Det
              handlar om att ha en kraftig stimulans riktad mot fastighetsägare.
              Det ger ju så mycket positivt. Det motar bostadsbristen, ger jobb,
              stimulerar ekonomin, stärker välfärden och säkrar kanske lärlingarnas
              framtid.
            </seg>
            <seg xml:id="i-008805db6e5f0a05-0">
              Jag vill ställa en liten detaljfråga till ministern. Vad vill
              ministern göra för att säkra byggnadslärlingarnas framtid?
            </seg>
          </u>
          <note type="speaker" xml:id="i-3965cebc12814af6-0">
            Anf. 111 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-0f8457fca2bf5550-7">
            <seg xml:id="i-3e1dc9ef97ab4dba-0">
              Herr talman! Jag kan konstatera, inte minst efter den här frågestunden,
              att Socialdemokraterna på område efter område har pengar att göra
              både det ena och det andra. Vi är i den situationen att vi är
              regering. Vi är ansvarsfulla när det gäller skattebetalarnas pengar.
              Då måste man väga olika åtgärder mot varandra.
            </seg>
            <seg xml:id="i-2c0ab38fe04f367a-0">
              Det är riktigt att det är bekymmersamt för byggsektorn. Men om
              man ska välja åtgärder ska man väl välja de åtgärder som är mest
              träffsäkra, som är riktade mot dem som har det allra svårast och
              som också ger ett bra resultat.
            </seg>
            <seg xml:id="i-2996b0a055b5acb9-0">
              ROT-avdraget är en sådan åtgärd. Jag har noterat att Socialdemokraterna
              själva har föreslagit en sådan åtgärd. Jag hoppas att det kommer
              att leda till att man nu jobbar med energieffektivisering och
              annat och att man i stället för att hålla på att snickra själv
              tar sig tid att beställa den hjälp som man kan få från alla företag
              runt om i hela Sverige.
            </seg>
            <seg xml:id="i-d1eda2737def223c-0">
              Som jag säger ska de större bostadsföretagen ha resurser att
              investera i till exempel energieffektivisering, och det är en
              lönsam investering. I det läget är det inte skattebetalarna som
              ska gå in och subventionera. Då ska man lägga ansvaret på enskilda
              fastighetsägare.
            </seg>
            <seg xml:id="i-76eaf97e56f5da54-0">
              Jag pratade med Helsingfors i går som kommer att göra en kraftfull
              satsning just här i många av de olika bostadsområdena i ett läge
              då kanske också priserna sjunker.
            </seg>
            <seg xml:id="i-21ddd0e8ed3f1b26-0">
              Brottsligheten bland unga
            </seg>
          </u>
          <note type="speaker" xml:id="i-741693480eb77866-0">
            Anf. 112 INGE GARSTEDT (m):
          </note>
          <u who="inge_garstedt_49a74a" xml:id="i-eea43653cca6d986-0">
            <seg xml:id="i-46ae1e3104bbe7da-0">
              Herr talman! Min fråga riktar sig till justitieministern.
            </seg>
            <seg xml:id="i-9aefe93b1954924a-0">
              I min hemstad Malmö är det många unga som begår brott, barn under
              15 år. Antingen gör de det på eget bevåg eller för att de är tvingade
              av vuxna. Många av de brotten utreds inte. Det tas inga dna-prov.
              Offren får inte veta vem som har utsatt dem för brottet.
            </seg>
            <seg xml:id="i-bdf4642e3ae5678d-0">
              Min fråga är: Vad vill justitieministern göra för att skydda
              brottsoffret och för att markera för de unga att det inte är acceptabelt
              att begå brott?
            </seg>
          </u>
          <note type="speaker" xml:id="i-81ebe557a9aedf39-0">
            Anf. 113 Justitieminister BEATRICE ASK (m):
          </note>
          <u who="unknown" xml:id="i-5a030ecd3382ddf8-22">
            <seg xml:id="i-4dfac2e0f3cfae78-0">
              Herr talman! Vi har stora problem med att brottsligheten sjunker
              ned i åldrarna. Många förövare är väldigt unga. Vi har en straffmyndighetsålder
              i Sverige på 15 år. När man inte är straffmyndig lämnas ärendet
              i allmänhet över till socialtjänsten.
            </seg>
            <seg xml:id="i-793e66a052f634a4-0">
              Jag tycker att det är en bra ordning att barn är barn. Men det
              är bekymmersamt att så lite görs när det gäller unga som begår
              brott. Därför har vi tillsatt en utredning.
            </seg>
            <seg xml:id="i-9e6e1ca8ebb71684-0">
              Jag fick förslag i går om att huvudregeln i fortsättningen ska
              vara att polisen utreder alla brott. På det viset får vi bättre
              utredningar när det är grova brott och när förövarna är väldigt
              unga.
            </seg>
            <seg xml:id="i-47e82b2ea86a18a4-0">
              I det paketet finns också förslag om att vi ska kunna drogtesta
              tidigt mot föräldrarnas vilja. Det är alldeles nödvändigt att
              vi tar reda på om barn har missbruksproblem, för det förvärrar
              kriminaliteten och försvårar sociala insatser.
            </seg>
          </u>
          <note type="speaker" xml:id="i-9a33e8cc2d2432e7-0">
            Anf. 114 INGE GARSTEDT (m):
          </note>
          <u who="inge_garstedt_49a74a" xml:id="i-eea43653cca6d986-1">
            <seg xml:id="i-e49c8ffcd3299354-0">
              Herr talman! Min fråga till justitieministern är också: Kommer
              man fortsättningsvis att kunna ta dna-prov på de här unga personerna?
              Många av dem återfaller ju i brottslighet.
            </seg>
          </u>
          <note type="speaker" xml:id="i-a7d2672f62e4e1ee-0">
            Anf. 115 Justitieminister BEATRICE ASK (m):
          </note>
          <u who="unknown" next="cont" xml:id="i-22fd6d21be841c68-3">
            <seg xml:id="i-a4d643ff816641b4-0">
              Herr talman! Det finns ett förslag från utredaren som handlar
              om dna-prov av det skälet.
            </seg>
            <seg xml:id="i-391217741084cfdb-0">
              Låt mig bara säga att innan jag har hört remissynpunkterna på
              hela förslaget ska jag inte sätta ned foten i varje detalj. Min
              huvuduppfattning är inte att det viktiga är att hålla koll på
              att ungdomar kan ha begått brott tidigare utan att faktiskt få
              stopp på kriminaliteten. Vi måste stoppa rekryteringen av unga
              till kriminalitet.
            </seg>
            <seg xml:id="i-bacab21523e7f264-0">
              Därför ska vi se till att vi har verktyg för att snabbt ta reda
              på om det finns missbruksproblem eller om ungdomarna fås att ta
              droger för att de ska våga gå äldre kamraters ärenden, vilket
              inte heller är ovanligt. Har vi ordentligt rett ut vad som gäller?
              Det är viktigt för brottsoffren, men jag tror att det framför
              allt är viktigt för de här ungdomarna. När vuxenvärlden visar
              att vi vet vad som har hänt är man nämligen också trovärdig när
              man sätter upp regler för hur behandling och stödinsatser ska
              utformas.
            </seg>
            <seg xml:id="i-19a92480f58dbea4-0">
              Jag tror att det är helt nödvändigt att göra mer, och det är
              för mig obegripligt att det har fått vara så lösligt som det har
              varit i många år. Vi ser ju hur illa det har gått.
            </seg>
          </u>
          <note xml:id="i-b26eddf021da102e-0">
            Anf. 116 TALMANNEN:
          </note>
          <u who="unknown" prev="cont" xml:id="i-1b39bb2ff0c9eb62-3">
            <seg xml:id="i-1d46904adecf8f3d-0">
              Därmed var dagens frågestund avslutad. Vi tackar deltagande statsråd
              och ledamöter.
            </seg>
          </u>
          <note xml:id="i-a067f51c317940a4-0">
            10 § (forts. från 8 §) Samhällsplanering, bostadsförsörjning,
            byggande samt konsumentpolitik (forts. CU1)
          </note>
          <note type="speaker" xml:id="i-8905de922d8ab13f-0">
            Anf. 117 JAN LINDHOLM (mp):
          </note>
          <u who="jan_lindholm_ff5f4c" next="cont" xml:id="i-20efc2f80aa86ef4-0">
            <seg xml:id="i-9f40182108e583e4-0">
              Herr talman! Civilutskottets betänkande över budgetområde 18,
              Samhällsplanering, bostadsförsörjning, byggande samt konsumentpolitik,
              lägger fast villkoren för bostads- och konsumentpolitiken för
              de nästkommande åren.
            </seg>
            <seg xml:id="i-2fd0a5cec5872919-0">
              Det här låter betydligt kraftfullare än vad det är eftersom den
              moderatledda regeringen faktiskt har avskaffat båda dessa politikområden.
              Till betänkandet finns därför 14 reservationer och 4 särskilda
              yttranden som bland annat pekar på hur politikområdena skulle
              kunna återupprättas.
            </seg>
            <seg xml:id="i-35df899417ab28de-0">
              När det gäller anslagsfördelningen har oppositionspartierna valt
              att inte delta i beslutet, utan vi lämnar i stället var sitt särskilt
              yttrande där vi redovisar våra respektive uppfattningar om hur
              anslagsområdet borde ha sett ut.
            </seg>
            <seg xml:id="i-65ad78a9391282b2-0">
              Herr talman! Den sjukliga konsumtionshysteri som finansierats
              av ansvarslös utlåningsverksamhet och fantastiska förväntningsvärden
              kommer inte precis som någon överraskning för den som vågar se
              kritiskt. Att en finanskris skulle bli en del av resultatet har
              länge varit ganska självklart. Att det bakom finanskrisen sedan
              finns en real kris är inte heller någon nyhet för den som vågat
              se. Flera viktiga råvaror är på väg att ta slut, och det handlar
              inte bara om olja, koppar och fosfor. Tillgången på rent vatten
              har på många håll blivit ett mycket stort problem. De tydliga
              förändringarna av klimatet gör också att till och med försäkringsbolagen
              börjar tveka att försäkra fastigheter i utsatta områden. Oron
              har en verklig bakgrund.
            </seg>
            <seg xml:id="i-5ae207f30f3d6a40-0">
              Tyvärr använder nu många begreppet real kris på ett i mitt tycke
              felaktigt sätt i den svenska debatten. Konsekvenserna av finanskrisen
              beskrivs av många som en real kris trots att det i verkligheten
              handlar om just konsekvenser av finanskrisen och inte om en kris
              i sig.
            </seg>
            <seg xml:id="i-cb79c033d124dcc5-0">
              Den verkligt stora krisen består i stället av att de livsuppehållande
              systemen på vår jord är överansträngda och på många håll utslagna.
              Krisen består i överutnyttjande av naturresurser och det krassa
              fundamentet att många av de ändliga resurserna faktiskt är på
              god väg att ta slut. Det är det som är den verkliga krisen.
            </seg>
            <seg xml:id="i-50b1916aff4e1e9b-0">
              När tillgången inte kan mötas av efterfrågan, vare sig i närtid
              eller på sikt, på grund av att resurserna helt enkelt nästan har
              tagit slut tenderar priserna att skjuta i höjden både snabbt och
              kraftfullt. Även om vi naturligtvis ser konjunkturella kortsiktiga
              prisvariationer är riktningen väldigt tydlig: En verklig och allvarlig
              brist på resurser kommer att göra det mesta väsentligt dyrare,
              detta oavsett finanskrisen.
            </seg>
            <seg xml:id="i-fbb83ffe2804a550-0">
              Därför är det viktigt, herr talman, att vi ställer om vårt samhälle
              utifrån dessa helt nya villkor. Samhällsplaneringen är ett nyckelområde
              när det gäller att hantera den omställningen. Den största potentialen,
              menar jag, finns i att bygga om våra byggda miljöer så att onödiga
              transporter minimeras. Med en genomtänkt struktur kan alla förflytta
              sig det de behöver och önskar på ett enkelt och effektivt sätt
              utan någon större klimatpåverkan. Det handlar inte bara om att
              bygga för de bästa transportsätten, utan det handlar också om
              hur vi planerar och hur vi använder den byggda miljön.
            </seg>
            <seg xml:id="i-e46ddd841d87995d-0">
              Upp till 40 procent av de totala ytorna kan i dag tas i anspråk
              av kommunikationer, i första hand med bil, vilket i sig skapar
              avstånd som ytterligare ökar behovet av bilar. Bilism skapar bara
              genom sin existens ett ökat behov av mer bilism. Så kan man kortfattat
              uttrycka det.
            </seg>
            <seg xml:id="i-13927421cf640181-0">
              Om man har en planering som utgår från hög tillgänglighet för
              funktionshindrade, barn och gamla och bra närservice och har som
              utgångspunkt att promenader och cyklande är de huvudsakliga sätten
              för närtransporter, då har man goda förutsättningar för att bygga
              ett hållbart samhälle. Med tydliga stråk för kollektivtrafik blir
              behovet av bilism minimalt.
            </seg>
            <seg xml:id="i-8c9ada276a4c2ca1-0">
              Mindre buller, färre farliga partiklar i luften och mindre avgaser
              ger ökad välfärd, anser vi i Miljöpartiet. Mer naturlig vardagsmotion
              ger även det ökad välfärd. Miljöpartiet anser även att en ökad
              satsning på radonsanering skulle rädda många liv. Det är också
              ett exempel på ökad välfärd.
            </seg>
            <seg xml:id="i-cdbbf55034a069a4-0">
              Att genomföra det av Miljömålsrådets under God byggd miljö föreslagna
              utvecklingsprogrammet för fysisk planering skulle innebära att
              vi får ett bra verktyg för den nödvändiga omställning vi har framför
              oss. Därför föreslår Miljöpartiet just detta.
            </seg>
            <seg xml:id="i-741b0e8aa019afbb-0">
              Vi anser även att det är sorgligt att regeringen inte ger Boverket
              reella förutsättningar att arbeta med bullerfrågor som man borde.
              Miljöpartiet föreslår därför även att ett kompetenscentrum för
              bullerfrågor skapas under Boverket. Totalt väljer vi att öka anslaget
              för de här sakerna med 215 miljoner per år.
            </seg>
            <seg xml:id="i-201f5291489fc625-0">
              Den lågkonjunktur som just nu slår väldigt hårt mot många sektorer
              i samhället är ett faktum. Men det är liksom inte bara en vanlig
              gammal hederlig lågkonjunktur där till exempel räntevapnet har
              en påtaglig effekt. Den här lågkonjunkturen beror nämligen till
              viss del även på den tilltagande resursbristen och också på en
              begynnande förändring av människors värderingar.
            </seg>
            <seg xml:id="i-f4024c2afeee0c6a-0">
              För de kommersiella aktörerna är långsiktighet väldigt svårt
              när råvarutillgången faktiskt riskerar att bli en maktfaktor och
              de traditionella marknadsreglerna inte längre gäller. Marknadsekonomin
              har ju omedvetet alltid utgått från att nya fyndigheter dyker
              upp när de gamla sinar. Men nu sker inte det längre, åtminstone
              inte i en sådan omfattning att det egentligen har någon betydelse
              när resursknappheten tilltar. Då kan faktiskt andra överväganden
              än marknadsmässiga helt plötsligt avgöra pris och tillgång.
            </seg>
            <seg xml:id="i-6e387e03efa4c846-0">
              En tillräckligt stor grupp konsumenter runt om i den globala
              ekonomin har också insett det här. De vägrar att fortsätta att
              vara den konsumerande motor som enligt marknadsteoretikerna ska
              driva på en fortsatt utplundring av jordens livsfunktioner och
              därmed också fullborda den totala ekosystemkollapsen.
            </seg>
            <seg xml:id="i-0849c357a3a60177-0">
              Den globala utmaningen menar jag kräver ett systemskifte, globalt,
              regionalt, exempelvis inom EU, och nationellt, men även ända ned
              på den lokala golvnivån. Jag menar att vi befinner oss i en unik
              situation, när det gäller både problem och möjligheter. Men åtgärderna
              i vårt land behöver för den skull inte vara systemfrämmande. Med
              en kraftfull politisk vilja, med insatser och tydliga mål, eller
              man skulle kunna kalla det visioner, kan situationen hanteras
              med de modeller för demokrati som vi har byggt upp i vårt land.
            </seg>
            <seg xml:id="i-b388bd19a58533c5-0">
              Jag anser att det krävs en långsiktighet i politiken och att
              populism och snabba poänger, som av väljarna ofta uppfattas som
              pajkastning, läggs på hyllan. Då pratar jag om en långsiktighet
              som oftast inte ryms inom några lönsamhetskalkyler utan som har
              just med byggandet av visioner att göra.
            </seg>
            <seg xml:id="i-768a85df99422531-0">
              Folkhemsbostäderna och miljöprogrammet är exempel på visioner
              som har genomförts. Det är klart att det mot den bakgrund som
              jag har gett kan uppfattas som futtigt att ta sådana exempel,
              när utmaningarna som vi står inför är så oändligt mycket större
              än att bygga bort trångboddhet. Men eftersom civilutskottet har
              ansvar för bostadsfrågorna tycker jag att det kan vara ett bra
              exempel. Bra bostäder är också en grundförutsättning för hälsa,
              för utbildning och för välfärd. Det glöms ofta bort, inte minst
              av den moderatledda regeringen.
            </seg>
            <seg xml:id="i-a5f0fbf0e103c6ad-0">
              Delar av bostadsbeståndet i vårt land är också i stort behov
              av omfattande underhållsinsatser. Som exempel kan vi ta de så
              kallade folkhemsbostäderna, 540 000 lägenheter som är byggda mellan
              1946 och 1960. Enligt Boverket saknar 400 000 av de här lägenheterna
              fungerande ventilation och mer än hälften, ungefär 300 000, har
              så dåliga fönster och så bristfälliga vatteninstallationer att
              de är i stort behov av att bytas ut.
            </seg>
            <seg xml:id="i-65d04de30cd7c27a-0">
              De 15 därpå följande åren, 19601975, byggdes det nästan en miljon
              lägenheter, det som kallas för miljonprogrammet.
            </seg>
            <seg xml:id="i-11b3ad9b858205a7-0">
              Bostäderna från de här två epokerna representerar nästan 40 procent
              av alla de bostäder i vårt land som människor bor i i dag. Det
              är områden med stora renoveringsbehov. Takten skulle förmodligen
              behöva ökas, som vi i Miljöpartiet har bedömt det, till att ytterligare
              runt 50 000 bostäder varje år renoveras för att man inom en rimlig
              tid ska nå en godtagbar standard i de här lägenheterna. Vi har
              lagt fram ett sådant förslag.
            </seg>
            <seg xml:id="i-07664bd84252c8cf-0">
              Miljöpartiet har utformat ett stöd, men det behandlas inte i
              det här betänkandet, eftersom vi har valt att knyta stödet till
              klimatförändringsproblematiken, till klimatfrågan och lågkonjunkturen.
              Vi har valt att placera det som ett stöd inom vår energipolitik.
              Därför ligger det under utgiftsområde 21, Energi.
            </seg>
            <seg xml:id="i-7e439c52c9ca1b55-0">
              Vi har valt att utforma det så att det faller ut i proportion
              till uppnådda energisparmål. Jag tycker i alla fall, fast det
              ligger där det ligger, att det är viktigt att nämna det i den
              här debatten eftersom jag har uppfattat att majoriteten ibland
              ägnar sig åt att peka på skillnader mellan oppositionspartiernas
              olika förslag. Det är riktigt att vi har valt olika metoder för
              att kanalisera våra förslag. Vi väljer att lägga tyngdpunkten
              på olika ställen, vilket gör att det i riksdagshanteringen ibland
              hamnar under olika utgiftsområden. I stora drag har vi samma ambitioner.
            </seg>
            <seg xml:id="i-785f93fa04dfaf68-0">
              Samtliga oppositionspartier anser att det är viktigt att utforma
              stödåtgärder för att snabbt ge stöd för upprustning av eftersatta
              bostäder som faktiskt, om det inte sker, även kan vara ett hot
              mot folkhälsan. Vi i Miljöpartiet menar alltså att ett väldigt
              bra och effektivt sätt att möta konjunkturnedgången är att vårda,
              att underhålla och att förädla den byggda miljön. Den här typen
              av insatser ger många jobb. En sådan satsning kan alltså, om styrmedlen
              utformas på rätt sätt, lätt bli en väldigt viktig och effektiv
              del i arbetet med att möta de krav som klimatförändringarna också
              ställer.
            </seg>
            <seg xml:id="i-154cbab48865ea3f-0">
              Sedan budgetmotionen, som den här debatten är en del av, väcktes
              har det ju hänt mycket. Det har lagts fram många förslag som också
              påverkar det här området. De tidigare talarna har nämnt lite om
              det. Jag har valt att inte beröra det utan hålla mig till betänkandet
              i det här sammanhanget.
            </seg>
            <seg xml:id="i-8aa329ea0b601b7f-0">
              Jag ska avsluta med att helt kort tillägga några saker. Vi från
              Miljöpartiet anser att det är väldigt viktigt att hissbidraget
              återinförs.
            </seg>
            <seg xml:id="i-39f5a8909cf2580f-0">
              Vi tycker, som jag har nämnt, att radonsaneringen är väldigt
              viktig. En intensifiering där skulle vara bra.
            </seg>
            <seg xml:id="i-0fb5ab716dc763c0-0">
              Vi menar att Fonden för fuktskadade hus, där vi har valt att
              lägga 10 miljoner, måste återinföras. Det byggs faktiskt fortfarande
              ganska många hus som inte klarar de krav vi har på fuktinträngning
              och därmed på kvaliteten på inomhusluft. De husen gör människor
              sjuka än i dag. Det är inte en passerad fråga. Det här menar vi
              är helt oacceptabelt. Det måste hanteras av regeringen.
            </seg>
            <seg xml:id="i-ff49d8a74af27578-0">
              Vi har också valt att öka anslaget till Konsumentverket med 75
              miljoner kronor. Vi menar att det ökade inslaget av konsumentköp
              över gränserna kräver större informationsinsatser från samhällets
              sida för att stödja konsumenterna. Vi menar också att de snabba
              förändringarna av varusortimentet i butikerna, som ju är en naturlig
              konsekvens av den snabbt ökande globaliseringen av handeln, gör
              att en säker handel kräver ökade kontrollmekanismer.
            </seg>
            <seg xml:id="i-d16c698402a33368-0">
              Det har blivit alldeles för vanligt att speciellt leksaker av
              olika slag innehåller farliga kemikalier som hinner ända ut i
              hemmen innan någon reagerar. Här handlar det ofta om färger, men
              även om annat i leksakerna. Det vill vi försöka hindra genom en
              ökad kontrollfunktion som vi lägger rätt mycket pengar på.
            </seg>
            <seg xml:id="i-8234883565f1fe11-0">
              Min talartid har redan gått, har jag sett. Därför ska jag, herr
              talman, för tids vinnande yrka bifall endast till reservationerna
              1, 12 och 13.
            </seg>
            <seg xml:id="i-d4f5965de236e12f-0">
              För övrigt anser jag också att infrastruktursatsningar är en
              viktig del som måste göras för att möta konjunktur- och klimathotet.
              Då är det självklart att dubbelspåret mellan Falun och Borlänge
              och Dalabanan är viktiga centrala stråk i vårt järnvägsnät för
              hela näringslivet norr om Dalälven som regeringen borde prioritera.
            </seg>
          </u>
          <note xml:id="i-ab6dfacd08c50caf-0">
            Anf. 118 EWA THALÉN FINNÉ (m):
          </note>
          <u who="jan_lindholm_ff5f4c" prev="cont" xml:id="i-9bb11735c711703b-0">
            <seg xml:id="i-b4cdd6f7927a00a1-0">
              Herr talman! I dagens debatt diskuterar vi, som vi har hört,
              kommande års budget för bostadspolitiken och konsumentpolitiken.
              Jag kommer i mitt anförande att prata om bostadspolitiken. Min
              kollega Katarina Brännström kommer att prata om konsumentpolitiken.
            </seg>
            <seg xml:id="i-d5ab3efa4e0d8e74-0">
              Vi har i tidigare anföranden hört oppositionen gå till angrepp
              om bostadspolitiken med många invektiv och stora ord om att de
              har lösningar på samtliga problem, vilket absolut kan diskuteras.
            </seg>
            <seg xml:id="i-37edf286f4960594-0">
              Vad är det vi ska besluta om i dag?
            </seg>
            <seg xml:id="i-6d59e646eec2f8cd-0">
              Jo, först och främst antar vi mål för bostadsmarknaden och för
              ett hållbart samhällsbyggande.
            </seg>
            <seg xml:id="i-43fcb34786f9302e-0">
              Målet för bostadsmarknaden är långsiktigt väl fungerande bostadsmarknader
              där konsumenternas efterfrågan möter ett utbud av bostäder som
              svarar mot behoven.
            </seg>
            <seg xml:id="i-8a0bcccb4cfbea25-0">
              Målet för ett hållbart samhällsbyggande är att fysisk planering,
              byggande och lantmäteriverksamhet ska vara ändamålsenliga. Syftet
              är att ge alla människor en från social synpunkt god livsmiljö
              där en långsiktigt god hushållning med mark, vatten, naturresurser
              och energi samt ekonomisk tillväxt och utveckling främjas. Hållbart
              samhällsbyggande ska bidra till att minska påverkan på klimatet.
            </seg>
            <seg xml:id="i-2e0227188cbc75f2-0">
              För mig som moderat och för alliansen är detta tydliga och bra
              mål som visar vad vi vill uppnå. Vår målsättning är att skapa
              långsiktiga och hållbara spelregler för bostadsmarknadens aktörer,
              något som i sig kan vara smärtsamt när en bransch som är van att
              få bidrag till sina företag för att bygga hyresrätter helt plötsligt
              ska stå på egna ben. Att effektivisera och finna nya lösningar
              i sin verksamhet kan vara svårt. Vår målsättning är att vi ska
              komma upp i ett långsiktigt stabilt bostadsbyggande. Nivån på
              bostadsbyggandet har under det senaste dryga decenniet varit låg
              i jämförelse med våra nordiska grannländer. Detta har medfört
              bostadsbrist i många kommuner under en lång tid, en brist som
              fanns innan alliansen tillträdde, en brist som fortfarande finns
              kvar.
            </seg>
            <seg xml:id="i-1b1cf060bce7a703-0">
              Självklart ser vi nu med stor oro på utvecklingen av nyproduktionen,
              eftersom vi har som målsättning att denna ska komma upp i en högre
              nivå än vad som har varit fallet under en lång tid. För tillfället
              är det största problemet finanskrisen och lågkonjunkturen. I början
              av hösten visade Boverkets prognoser för bostadsbyggandet att
              det år 2008 skulle påbörjas 37 300 bostäder siffror som såg riktigt
              bra ut. Motsvarande siffror för 2009 var 32 000 bostäder. I går
              kom då en ny prognos från Boverket, vilken verkligen inte såg
              rolig ut. Där pekar Boverket på att påbörjade bostäder 2008 troligtvis
              blir 22 500 bostäder, påbörjade bostäder tredje kvartalet har
              i princip upphört och för 2009 är antalet 16 000 bostäder. Det
              är mycket bekymmersamt.
            </seg>
            <seg xml:id="i-787cd0c99574ed3c-0">
              Siffrorna ligger på samma nivåer som under åren 20002004, då
              det i snitt påbörjades 19 360 bostäder, men är i och för sig bättre
              än påbörjade bostäder för åren 1998 och 1999. Men takten måste
              öka.
            </seg>
            <seg xml:id="i-9c634b8c562e4f7d-0">
              Boverket pekar framför allt på två faktorer som gör att det ser
              ut som det gör. Det ena är minskad efterfrågan av småhus och bostadsrätter
              på grund av arbetsmarknadens utveckling, vilken är beroende av
              inhemsk och global efterfrågan. Den andra hänger ihop med utvecklingen
              på finansmarknaden. Konjunkturinstitutet bedömer att byggindustrin
              troligtvis är den sektor som drabbats hårdast av utvecklingen.
              Sektorn har helt enkelt sämre möjligheter att få banklån. Det
              rör alla parametrar i långivningen, belåningsgrader, topplånerestriktioner,
              amorteringsvillkor, individuell räntesättning. Problem finns att
              få byggkreditiv som man tar på en fastighet innan den är färdigställd
              och den slutliga finansieringen finns på plats.
            </seg>
            <seg xml:id="i-f512ce4043485f8d-0">
              Utifrån denna information är det mycket bra med det stabiliseringspaket
              som regering och riksdag har antagit. Det är mycket väsentligt
              för byggsektorn att finansmarknaden fungerar på ett bra sätt.
              Den bevakning och uppföljning som pågår från regeringen är därför
              viktig och bra. Därutöver var Riksbankens räntesänkning väsentlig
              och välkommen. Det finns vissa tendenser när det gäller de större
              bostadsbolagen att kreditgivningen under de senaste veckorna börjat
              bli aningen bättre, vilket kan ses som en liten ljuspunkt i tillvaron.
              Framför allt kan det ge en skjuts för byggandet av hyresrätter.
              Även hushållens ekonomi kommer att få en skjuts framåt med sänkta
              skatter från årsskiftet och med förhoppningsvis sänkta räntekostnader.
              Det gör att man kanske vågar tro att efterfrågan på bostäder kan
              öka något. Därutöver kommer regeringens satsningar som presenterades
              i fredags och i dag. Dock vill jag understryka att vi står mitt
              i mycket besvärliga tider.
            </seg>
            <seg xml:id="i-fc67d15ddea4b20c-0">
              Herr talman! Dåliga tider till trots vill jag understryka att
              vår målsättning att skapa långsiktiga och stabila regelverk för
              bostadsbyggandet står fast. Arbetet är påbörjat, och några exempel
              som jag vill lyfta fram gäller borttagandet av subventioner, sänkning
              av fastighetsskatten, förbättrade regler för andrahandsuthyrning,
              ett första steg till förbättrad plan- och bygglag, beslut om att
              införa en informationsportal om boende, pengar för kompetensutveckling
              vad gäller plan- och bygglagens tillämpning, hyresgarantier och
              förvärvsgarantier. Mer är att komma. Här är några exempel: ytterligare
              förbättrad tillämpning och förändring av plan- och bygglagen,
              förändringar i hyreslagen, tillval och frånval, införandet av
              ägarlägenheter och ändrade strandskyddsregler.
            </seg>
            <seg xml:id="i-ad7354972670215d-0">
              Andra bitar som jag tycker är mycket viktiga att lyfta fram är
              det uppdrag som Statskontoret har fått att göra en uppföljning
              av tidigare utredning Skärpning gubbar som kommer att redovisas
              under 2009 och den översyn som pågår när det gäller möjlighet
              till kreditgarantier hos BKN.
            </seg>
            <seg xml:id="i-286fd1aec3372e6f-0">
              Jag kan konstatera utifrån debatten att vi nu står i en skiljelinje
              för politiken antingen anser man att det är väsentligt att fortsätta
              att arbeta för långsiktiga och stabila regelverk, som vi anser
              i alliansen, eller så anser man att byggindustrin aldrig kommer
              att kunna bli en väl utvecklad verksamhet med god effektivitets-
              och produktivitetsutveckling. Från oppositionen verkar man inte
              tro att industrin kan eller vill, utan deras lösning är att dessa
              företag ska få skattebetalarnas pengar för att bygga hyresbostäder.
            </seg>
            <seg xml:id="i-c509d997504b7c64-0">
              Frågan är då hur mycket. Här går oppositionen skilda vägar. Socialdemokraterna
              vill i sin budget tillföra 1,35 miljarder under tre år plus 1
              miljard i sitt krispaket. Vänstern vill införa en bostadsfond
              om extrema 100 miljarder på tio år. Och Miljöpartiet vill inte
              i denna del införa något stöd alls utan vill göra det i en annan
              del. Frågan är nu vad som kommer att gälla. Kommer Socialdemokraterna
              att acceptera 100 miljarder, eller är det Vänstern som ska backa
              med 97 miljarder?
            </seg>
            <seg xml:id="i-c6a68a9e1cadf119-0">
              I grunden är frågan om någon på allvar kan tro att ett investeringsstöd
              kortsiktigt skulle göra att finansmarknaden blir mer stabil så
              att det blir lättare att låna pengar eller om det krävs ytterligare
              extremt stora belopp som hotar statsfinanserna. Oppositionen kanske
              tycker att staten ska betala och låna ut pengar till allt bostadsbyggande
              och att det är värt antingen helt förstörda statsfinanser eller
              mycket stora skattehöjningar. Det vore på sin plats att oppositionen
              tydligt talade om vad som gäller och hur detta ska finansieras.
            </seg>
            <seg xml:id="i-a07091b8c9d1f768-0">
              Därutöver kan vi konstatera att Vänsterpartiet inte har samma
              bostadspolitiska mål som Socialdemokraterna och Miljöpartiet har.
              Enligt uppgift från Vänsterpartiet ska vi inte hänga upp oss på
              detta, utan de var snabbare i att modernisera målet än vad de
              övriga två partierna är. Ja, vi får väl se nästa år om man åtminstone
              kan bli överens om målen.
            </seg>
            <seg xml:id="i-4bfab2a6e6fc91ec-0">
              Herr talman! Vi har miljonprogramsbostäderna, fastigheter byggda
              från mitten av 60-talet till mitten av 70-talet, som står inför
              stora upprustningsbehov. Detta miljonprogram består ungefär till
              en tredjedel av småhus, en tredjedel av bostadsrätter och en tredjedel
              av hyresrätter. Vissa fastigheter har underhållits löpande och
              andra inte. Många av dessa fastigheter har även behov av energieffektiviseringar
              för att bidra till att uppnå miljömålen om minskad energiåtgång.
              Det pågår många intressanta projekt ute i landet med arbete med
              renoveringar och energieffektiviseringar. Att vi nu har fått en
              sämre efterfrågan på grund av vikande nyproduktion öppnar för
              att detta arbete kan bli billigare för fastighetsägare då priserna
              både för jobb och för byggmateriel sjunker, vilket vi får hoppas
              att fastighetsägare ser som en möjlighet. Dock bygger det på att
              finansmarknaden tinar upp.
            </seg>
            <seg xml:id="i-512ed6ae3f1b5c84-0">
              Självklart ser vi med oro på den rådande situationen med minskat
              bostadsbyggande, eftersom vi under mycket lång tid byggt för lite
              i Sverige. Jämför vi oss med våra nordiska grannar blir detta
              bara än mer bekräftat. Detta måste långsiktigt lösas. Vi har en
              stor ungdomsgeneration som är på väg ut i vuxenlivet. Den måste
              både få arbete och finna en bostad. Därför är just långsiktigheten
              så viktig.
            </seg>
          </u>
          <note xml:id="i-ec8c8b8246ad51a4-0">
            Herr talman! Med detta skulle jag vilja yrka bifall till förslaget
            i betänkandet och avslag på samtliga reservationer.
          </note>
          <note type="speaker" xml:id="i-24806bc16b2b25c9-0">
            Anf. 119 LISELOTTE OLSSON (v) replik:
          </note>
          <u who="liselotte_olsson_4be6aa" next="cont" xml:id="i-ed6fc1765f532e83-1">
            <seg xml:id="i-423ca024a5ac0a3e-0">
              Herr talman! Ewa Thalén Finné visar, som Moderaterna ofta brukar
              göra, en övertro på marknaden. Medan ni sitter och väntar på att
              marknaden ska lösa saker och ting far människor illa. Det tycker
              jag vi måste vara överens om i alla fall.
            </seg>
            <seg xml:id="i-c7e3e59fa2978c64-0">
              I föregående timmes frågestund uppmärksammades vi på att den
              så kallade finanskrisen och en aktiv satsning på till exempel
              bostadsbyggande och andra satsningar inom boende- och byggbranschen
              hör ihop. Jag har några siffror från Skogs- och Träfacket som
              jag tänkte berätta om här. Till och med den 30 november hade man
              haft 5 057 varsel, och det kommer nya varje dag. 94,9 procent
              av deras medlemmar som är varslade blir uppsagda. Deras prognos
              är att arbetslösheten bland medlemmarna kommer att vara över 20
              procent till våren.
            </seg>
            <seg xml:id="i-46db579647320752-0">
              Samtidigt är vi överens om att det fattas bostäder. I över hälften
              av landets kommuner råder bostadsbrist.
            </seg>
            <seg xml:id="i-f2676f85b103a235-0">
              Nu undrar jag därför vad Ewa Thalén Finné tycker om några förslag
              som kan lösa både bostadsproblemen, klimatproblemen och andra
              saker. Vi löser inte alla problem, men vi kommer en bit på väg.
            </seg>
            <seg xml:id="i-ff352a448591648c-0">
              Vad säger ni om att införa ett klimat-ROT-avdrag, att införa
              ett konsumentbidrag för byte till energisnålare fönster, ett investeringsstöd
              för nyproduktion av hyreslägenheter och billiga ungdomsbostäder
              och att vi ska bygga fler offentliga byggnader i trä? Det är några
              frågor som jag direkt skulle vilja få svar på.
            </seg>
          </u>
          <note xml:id="i-66fb340fd7cbc832-0">
            Anf. 120 EWA THALÉN FINNÉ (m) replik:
          </note>
          <u who="liselotte_olsson_4be6aa" prev="cont" xml:id="i-8c8aaa3257a35d0a-1">
            <seg xml:id="i-c0011aad570e9c43-0">
              Herr talman! Jag fick tre konkreta frågor av LiseLotte Olsson
              här, och jag ska försöka besvara dem.
            </seg>
            <seg xml:id="i-3f5e7522bcd6beb6-0">
              Vi inför ett klimat- och ROT-avdrag, men för småhusägare och
              bostadsrättsinnehavare. Det tror vi är ett snabbt sätt att komma
              till rätta med att de mindre företagen ska få fler uppdrag. Vi
              tror att det är en väldigt väsentlig del för att få i gång reparationer
              i mindre skala, och därför tror vi att det är viktigt. Det är
              någonting jag har velat ha länge. Dessutom är det ett bra sätt
              att komma åt svartarbete.
            </seg>
            <seg xml:id="i-0975791c0b5fdddd-0">
              Bidrag för fönster ligger möjligtvis inom ramen för målet Hållbara
              städer, och jag kan inte de villkoren. De är inte helt fastslagna
              än. Det får vi återkomma till.
            </seg>
            <seg xml:id="i-5bf77c140ac6c7a5-0">
              När det gäller investeringsbidrag har jag onekligen varit inne
              på det i mitt anförande. Jag är ganska övertygad om att investeringsbidragen
              inte hjälper, framför allt inte kortsiktigt. Här står vi i en
              väldigt viktig period när det gäller att peka på att vi ska ha
              de långsiktiga regelverken och att företagen själva måste se till
              att de blir mer effektiva och får en bättre utveckling.
            </seg>
            <seg xml:id="i-8afed3ce4aa2c16f-0">
              Jag kan också konstatera att när nu nyproduktionen viker har
              vi redan börjat se tendenser till sänkta kostnader på de anbud
              som kommer in, vilket ju är väldigt positivt när det kommer till
              att man ska kunna starta nyproduktion. I Helsingforss stad ser
              vi nu att man vill göra en storsatsning via sina kommunala bostadsbolag.
            </seg>
          </u>
          <note type="speaker" xml:id="i-f41b371cf7f22f44-0">
            Anf. 121 LISELOTTE OLSSON (v) replik:
          </note>
          <u who="liselotte_olsson_4be6aa" next="cont" xml:id="i-ed6fc1765f532e83-2">
            <seg xml:id="i-71e4cf2465d88f14-0">
              Herr talman! Jag tycker att det svajar lite grann när LiseLotte
              Olsson pratar om kortsiktigt respektive långsiktigt. Jag tror
              också att man behöver göra båda sakerna samtidigt. Sedan är väl
              frågan vad som ger mest. Just nu måste vi nog ta till många kortsiktiga
              saker för att lösa de problem som vi står inför, den så kallade
              finanskrisen, arbetslösheten och att det fattas bostäder, som
              sagt.
            </seg>
            <seg xml:id="i-07993728fa933508-0">
              Den satsning som ni har gjort på ROT-avdrag för privata egnahemsägare
              och bostadsrättsinnehavare tycker jag slår fel. Det handlar om
              en grupp vars boende inte borde vara högst prioriterat. De här
              pengarna för ROT-avdraget, som i sig skulle kunna fylla en funktion,
              skulle man i stället kunna satsa på exempelvis att rusta upp våra
              skolor. Det finns mycket att göra eftersom skötseln av våra skolor
              i hela landet är eftersatt. Vi skulle även kunna satsa på lägenhetsbeståndet,
              som vi är överens om att det måste göras någonting åt. Det här
              ROT-avdraget kan visserligen vara bra på små ställen, det kan
              jag hålla med om, men det fyller absolut inte den funktion som
              det borde ha, vare sig för boendets skull eller för arbetslösheten.
              Det här ROT-avdraget är alldeles för litet och fel riktat.
            </seg>
          </u>
          <note xml:id="i-65cabc52eb2de4d5-0">
            Anf. 122 EWA THALÉN FINNÉ (m) replik:
          </note>
          <u who="liselotte_olsson_4be6aa" prev="cont" xml:id="i-8c8aaa3257a35d0a-2">
            <seg xml:id="i-b8ecc76c964d12ef-0">
              Herr talman! Jag kan konstatera att vi har helt olika uppfattning
              om ROT-avdraget. Jag tycker nästan det är förvånande att Vänstern
              kan säga att det inte fyller någon funktion. Jag är säker på att
              det kommer att fylla en ganska viktig funktion och också hjälpa
              väldigt många av dem som bor i miljonprogramsområden, det vill
              säga de som har ett hus. Alla som bor i hus är ju inte rika; det
              är många vanliga människor som bor i hus som också behöver renovera,
              uppdatera energisystem och energieffektivisera. Det gäller ju
              även bostadsrätter.
            </seg>
            <seg xml:id="i-744aa29f325ea439-0">
              Jag hörde en intervju med en medarbetare på Skatteverket, och
              jag kan konstatera att redan under presskonferensen om ROT-avdraget
              började telefonen att ringa därför att väldigt många var intresserade
              av hur det här ska gå till och hur man ska göra. Det tycker jag
              är intressant, för det visar att det fanns ett oerhört stort behov
              av att det här kom till. Det verkar som om många av besluten nu
              fattas väldigt snabbt.
            </seg>
          </u>
          <note type="speaker" xml:id="i-7ed4c75d61a7173a-0">
            Anf. 123 CARINA MOBERG (s) replik:
          </note>
          <u who="carina_moberg_eb98f5" next="cont" xml:id="i-5d1d922a55c53613-0">
            <seg xml:id="i-c5125a9a7a8cb6fb-0">
              Herr talman! Ewa Thalén Finné och Moderaterna säger att de känner
              sig oroliga inför framtiden. Det tycker inte jag är tillräckligt.
              Det möter inte de stora problem som vi kan se inte minst för ungdomar
              som vill ta sig ut på bostadsmarknaden. Ewa Thalén Finné har själv
              redogjort för hur kraftigt bostadsbyggandet har minskat, inte
              minst vad gäller hyresrätter.
            </seg>
            <seg xml:id="i-47ac6fc1baa6ad4a-0">
              Då säger jag så här: Om ni då inte lyssnar på oss i oppositionen,
              alltså Socialdemokraterna, Vänsterpartiet och Miljöpartiet, som
              har en politik för att det ska byggas hyreslägenheter för ungdomar,
              så lyssna åtminstone på den bransch som ni tidigare har lutat
              er emot!
            </seg>
            <seg xml:id="i-4d0bee632c3fe0b1-0">
              Skanskas vd har en önskelista. Där ingår ett investeringsstöd
              för byggande av hyreslägenheter. Vad svarar du Skanskas vd när
              du benhårt håller fast vid att det är de långsiktiga, stabila
              spelreglerna som ska lösa problemen? Inte minst gäller det ungdomar
              som vill hitta en bostad och faktiskt dessutom ha ett förstahandskontrakt
              och inte hoppa runt från andrahandsboende till andrahandsboende,
              hyra ett rum i en villa eller stå i en kö i flera år utan att
              veta när man förhoppningsvis ska få tag på sin efterlängtade första
              bostad.
            </seg>
            <seg xml:id="i-6925ccdc58ccd067-0">
              Bristen finns kvar, konstaterar du i ditt tal. Ja, den gör det,
              och då behövs det en kraftfull politik för att se till att problemen
              löses. Vi ska inte enbart skylla på finanskrisen. Ewa Thalén Finné
              vet också att redan innan krisen briserade hade bostadsbyggandet
              minskat med 40 procent. Nu har byggandet minskat med 60 procent
              vad gäller hyreslägenheter.
            </seg>
            <seg xml:id="i-c35f8efc620f7b6d-0">
              Jag undrar helt enkelt: Hur lång tid är den långsiktiga tid som
              marknaden ska lösa problemen på själv? Det skulle jag vilja veta.
            </seg>
          </u>
          <note xml:id="i-6ddfb375271310d3-0">
            Anf. 124 EWA THALÉN FINNÉ (m) replik:
          </note>
          <u who="carina_moberg_eb98f5" prev="cont" xml:id="i-1e4277eaccd71a76-0">
            <seg xml:id="i-fd9c1ca006b48db1-0">
              Herr talman! Självklart känner man oro när man lever i denna
              tid med finanskris och lågkonjunktur. Det vore förvånande om man
              inte gjorde det.
            </seg>
            <seg xml:id="i-6363b310a05dd765-0">
              Carina Moberg undrar vad jag vill ge för besked till Skanska
              som säger sig vilja ha ett investeringsbidrag. Beskedet är att
              Skanska kanske måste fundera på hur de gör och komma fram till
              billigare sätt att bygga. Det finns exempel på att man byggt billigare.
              Tyvärr är det inte alltid de stora bolagen som varit skickligast
              på att plocka fram de billigare alternativen. Det kan också föras
              förhandlingar om markpriser. En viktig roll har de hyresvärdar
              som ser att det finns stor efterfrågan på hyresbostäder. De borde
              nu verkligen fundera igenom detta och på allvar planera framtida
              bostadsprojekt.
            </seg>
            <seg xml:id="i-21b53cc0f4b00882-0">
              Bristen finns kvar. Den uppstod redan under den förra och förrförra
              mandatperioden. Det jag kan bli förvånad över är hur Carina Moberg
              kan säga att oppositionen har en politik. Ja, det har de naturligtvis,
              men frågan är vilken. Tycker Socialdemokraterna att 100 miljarder
              i en bostadsfond är en vettig väg att gå, eller ska Vänsterpartiet
              backa med 97 miljarder? Också den frågan vore det intressant att
              få besvarad i dagens debatt.
            </seg>
          </u>
          <note type="speaker" xml:id="i-fd8ab761bb80e3ff-0">
            Anf. 125 CARINA MOBERG (s) replik:
          </note>
          <u who="carina_moberg_eb98f5" next="cont" xml:id="i-5d1d922a55c53613-1">
            <seg xml:id="i-ce9ed86ba18624c7-0">
              Herr talman! De 70 000 ungdomar mellan 18 och 25 år som i dag
              aktivt söker bostad ska alltså vänta på att marknaden inrättar
              sig efter Moderaternas långsiktiga spelregler. Den stora grupp
              som omfattar 1,1 miljon ungdomar födda 19841995 fyller på kön
              med bostadssökande samtidigt som vi ser att byggandet totalt stannat
              av. Vad ska de ha för tro på oss politiker som inte ens i en sådan
              situation kan bli överens om att det kanske behövs en extraordinär
              satsning för att någonting ska hända på bostadsmarknaden? Vad
              ska de ha för tilltro till oss politiker när de upplever att vi
              inte är beredda att ta till de verktyg som faktiskt finns till
              hands? Bara den politiska viljan finns kan vi göra någonting åt
              krisen på bostadsmarknaden.
            </seg>
            <seg xml:id="i-4c13f8da7f0fe35e-0">
              Det kommer att vända; det är vi förhoppningsvis alla överens
              om. Frågan är bara hur långvarig krisen blir. Men när det så småningom
              vänder är jag mycket orolig för att byggbranschen kommer att vara
              så avlövad att de lägre kostnaderna som Ewa Thalén Finné talar
              om och hoppas på vänds i det motsatta. En avlövad bransch och
              ökad efterfrågan vad innebär det, Ewa Thalén Finné? Varken du
              eller jag är väl nationalekonomer jag tror i alla fall inte att
              du är det och det behöver man heller inte vara för att inse vad
              som kommer att hända med priserna om det finns en alltför liten
              kompetent bransch som kan börja bygga när det blir läge för det.
              Vad hamnar vi då i för situation?
            </seg>
          </u>
          <note xml:id="i-488a9cdc21d54725-0">
            Anf. 126 EWA THALÉN FINNÉ (m) replik:
          </note>
          <u who="carina_moberg_eb98f5" prev="cont" xml:id="i-1e4277eaccd71a76-1">
            <seg xml:id="i-d8e8a6901b83c4dc-0">
              Herr talman! Jag ska säga att det mest väsentliga som kan göras,
              och som också görs för tillfället, är de insatser som regeringen
              kommer med. Man satsar på förstärkt stöd till arbetslösa, korttidsarbetslösa
              och långtidsarbetslösa, förstärkning av yrkeshögskolan och den
              gymnasiala yrkesutbildningen samt förstärkta satsningar på infrastrukturen.
              Därutöver kommer dagens satsning på fordonspaketet.
            </seg>
            <seg xml:id="i-bde0176c85c76dee-0">
              Anledningen till att jag lyfter fram detta är att jag tror att
              det är fundamenta, något mycket viktigt för att vi ska få i gång
              samhällsekonomin i stort. Som jag var inne på i mitt anförande
              är det oerhört väsentligt att vi får finansmarknaden i balans
              så att långivningen börjar fungera igen. Om inte finansmarknaden
              fungerar går det inte att få lån. Sedan räntesänkningarna gjordes
              har vissa sagt att det redan lättat en aning, och då menar jag
              större fastighetsbolag. Det är mycket glädjande, för då kommer
              det att börja hända saker.
            </seg>
            <seg xml:id="i-5e038b3e264dd00e-0">
              Sedan skulle jag uppskatta om fler kommuner gjorde samma satsning
              som Helsingforss stad nu fattat beslut om, nämligen att satsa
              på både nyproduktion och renoveringar. Det tror jag är ett sätt
              att komma vidare.
            </seg>
            <seg xml:id="i-a980ce7469cfb111-0">
              Självklart har branschen ett stort ansvar att fundera över hur
              den framtida försörjningen av byggnadsarbetare ser ut. Jag tror
              att de själva kan jobba mycket mer med den biten just för att
              branschen ska ha kvar yngre byggnadsarbetare.
            </seg>
          </u>
          <note type="speaker" xml:id="i-cb81a32b0301b08a-0">
            Anf. 127 JAN LINDHOLM (mp) replik:
          </note>
          <u who="jan_lindholm_ff5f4c" next="cont" xml:id="i-20efc2f80aa86ef4-1">
            <seg xml:id="i-029b8fa571cc7d27-0">
              Herr talman! Låt mig återgå till själva betänkandet. Ewa Thalén
              Finné säger sig vara nöjd med de målformuleringar för detta politikområde
              som lagts fast. Man har delat upp det i en målformulering för
              bostadsfrågor och en för samhällsbyggande. Ewa Thalén Finné läste
              upp målformuleringen för bostadsfrågor, att målet är en långsiktigt
              väl fungerande bostadsmarknad där konsumenternas efterfrågan möter
              ett utbud av bostäder som svarar mot behoven. Efterfrågan brukar
              i en sådan något formell text motsvaras av att någon är beredd
              att slanta upp pengar för någonting, att det finns en betalningsvilja.
            </seg>
            <seg xml:id="i-d2eefd360b758cb9-0">
              Det jag efterfrågar, och har efterfrågat många gånger i debatten,
              är bostadspolitik. Jag undrar var den politiken finns hos alliansregeringen,
              alltså den politik som handlar om att ge människor möjlighet att
              efterfråga, möjlighet att betala. Det som bostadspolitiken historiskt
              sett haft som mål är att samhället sett till att människor haft
              möjligheter och förutsättningar att efterfråga rimlig bostadsstandard.
              Den politiken ska se till att mekanismerna fungerar. Om sedan
              ett antal procent, kanske rätt många, inte har möjlighet att efterfråga
              det som bjuds ut på marknaden behövs det en annan politik, en
              bostadspolitik.
            </seg>
            <seg xml:id="i-e29f89228b4c9277-0">
              Jag undrar om det är kommunernas försörjningsstöd, socialbidraget
              som det hette förr i tiden, som är det område som tar hand om
              den gamla bostadspolitiken, att ge människor möjlighet att efterfråga.
              Jag skulle vilja veta var den politiken finns hos den borgerliga
              regeringen.
            </seg>
          </u>
          <note xml:id="i-530a95faa1583134-0">
            Anf. 128 EWA THALÉN FINNÉ (m) replik:
          </note>
          <u who="jan_lindholm_ff5f4c" prev="cont" xml:id="i-9bb11735c711703b-1">
            <seg xml:id="i-0071f38d3ccd5335-0">
              Herr talman! Jag måste säga att jag blir fascinerad av Jan Lindholms
              formulering av frågan. Var är politiken som gör att människor
              kan efterfråga?
            </seg>
            <seg xml:id="i-54fa1a38bf9dad9c-0">
              Den ligger faktiskt inte i utgiftsområde 18. Den ligger i möjligheten
              för människor att ha ett arbete, att kunna försörja sig genom
              ett arbete, att om man blir arbetslös kunna komma tillbaka till
              ett arbete, att Arbetsförmedlingen sätter in de resurser som behövs
              för att hjälpa människor tillbaka på ett snabbt och effektivt
              sätt.
            </seg>
            <seg xml:id="i-4dc7e1e2ec93fcf1-0">
              Där ligger också vårt jobbskatteavdrag som ger människor drygt
              1 000 kronor mer i månaden. Där ligger de insatser vi gjort för
              att få sjukskrivningskedjan att fungera bättre. Där ligger de
              satsningar vi nu gör på Arbetsförmedlingen. Och där ligger satsningarna
              vi gör på skolan. Det är oerhört väsentliga och kraftfulla bitar
              just för att människor ska kunna efterfråga bostäder. Vi har inte
              förändrat det bostadsbidrag som fanns tidigare. Det ligger kvar
              och är ett hjälpmedel för människor med svagare ekonomi. I dag
              gäller det framför allt ensamstående med barn.
            </seg>
            <seg xml:id="i-2b18837bd1d368ae-0">
              Det finns alltså många verktyg men inte bostadspolitiken. Där
              måste man ha goda marknadsförutsättningar för att det ska byggas
              sådant som efterfrågas. Den efterfrågan gäller i stor omfattning
              hyresrätter, vilket vi kan se av att det finns kö på bostadsförmedlingarna.
            </seg>
            <seg xml:id="i-e1d2889de089fdeb-0">
              Det handlar om att göra stora, ordentliga satsningar just för
              att bryta utanförskapet.
            </seg>
          </u>
          <note type="speaker" xml:id="i-acd8b2a59322d4cd-0">
            Anf. 129 JAN LINDHOLM (mp) replik:
          </note>
          <u who="jan_lindholm_ff5f4c" next="cont" xml:id="i-20efc2f80aa86ef4-2">
            <seg xml:id="i-19a847efac2aa8aa-0">
              Herr talman! Det var spännande att höra. Vi fick klara besked
              om att man inom bostadspolitikens område inte har ambitionen att
              på något sätt försöka se till att människor får möjlighet att
              efterfråga bostäder. Det var tydliga och klara besked.
            </seg>
            <seg xml:id="i-c5df8a769794e19a-0">
              Vi får leta efter de åtgärderna någon annanstans för trots att
              Ewa Thalén Finné säger att den moderatledda regeringen gör insatser
              för att skapa arbetstillfällen ser vi att arbetslösheten ökar.
              Att göra insatser för att ge människor möjlighet att efterfråga
              är därför ganska nödvändiga.
            </seg>
            <seg xml:id="i-aa8abfeb512758dd-0">
              Jag undrar också om den andra målformuleringen, om samhällsbyggandet.
              Den låter mycket bra. Men vad gör ni för att nå dit? Det skulle
              vara intressant att få en kommentar till det krav som vi har.
              Vi tycker att Miljömålsrådet har ett väldigt bra förslag om ett
              utvecklingsprogram för fysisk planering. Ett fyraårigt program
              kostar 200 miljoner kronor per år. Det har ni inte ställt er bakom.
              Det är till för att ge de verktyg som behövs på det lokala planet
              i kommunerna för att man ska kunna bedriva arbete som ger en långsiktig
              och god hushållning för mark, vatten och naturresurser samt stimulera
              lokal tillväxt. Varför har ni inte ställt er bakom det?
            </seg>
          </u>
          <note xml:id="i-13716a5e90e83a9c-0">
            Anf. 130 EWA THALÉN FINNÉ (m) replik:
          </note>
          <u who="jan_lindholm_ff5f4c" prev="cont" xml:id="i-9bb11735c711703b-2">
            <seg xml:id="i-70bfff24211b6545-0">
              Herr talman! Jag skulle innan jag kommer in på biten om hållbar
              utveckling och hållbar bebyggelse vilja ge en kommentar. Inom
              bostadspolitiken finns inga besked. Du förstår, Jan Lindholm,
              alliansregeringen för en total politik. Vi ser att allting hänger
              ihop. Om jag läser era motioner konstaterar jag att om investeringsbidraget
              är lösningen för att människor ska kunna efterfråga bostäder,
              då har ni möjligtvis något. Men annars kan inte jag se att ni
              heller har någonting.
            </seg>
            <seg xml:id="i-f8af1f7ab6444a41-0">
              Jag går in på hållbart samhällsbyggande. Man har nu ganska många
              utredningar på Miljödepartementet där en av de viktiga bitarna
              är plan- och bygglagen och den utredning som kommer där. Man ska
              titta på helheten. Vi har dessutom i det tidigare betänkandet,
              med vissa förenklingar när det gäller plan- och bygglagen, fört
              in parametrar om hållbart byggande och klimat som en värdering.
            </seg>
            <seg xml:id="i-69e4dfa7ec38522a-0">
              De här frågorna övervägs oerhört seriöst. Det är oerhört väsentligt
              att ha en långsiktigt bra och hållbar bostadsplanering. Jag vet
              att det under året och under kommande år kommer delar när det
              gäller det här. Därutöver har vi biten med hållbara städer, som
              man håller på att fylla med innehåll. Exakt vad det kommer att
              landa i kan jag i dagsläget inte svara på.
            </seg>
            <seg xml:id="i-ef86fbd78d5572a8-1">
              Återupptagna förhandlingar
            </seg>
          </u>
          <note xml:id="i-5fac9ca380d91cc6-1">
            Ajournering
          </note>
          <note xml:id="i-360a59d1fb049cb5-0">
            Kammaren beslutade kl. 15.52 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note xml:id="i-22c2ad62cddffc70-0">
            Förhandlingarna återupptogs kl. 16.00.
          </note>
          <note xml:id="i-8ec1adf19a1661ea-0">
            11 § Beslut om ärende som slutdebatterats vid dagens sammanträde
          </note>
          <note xml:id="i-1884853f7ab123b9-0">
            Punkt 3
          </note>
          <note xml:id="i-2eba6e61e0b6b47d-0">
            Punkt 5
          </note>
          <note xml:id="i-5de0752531e7120f-0">
            Punkt 7
          </note>
          <note xml:id="i-c2ea2eb8a80b18cf-0">
            Punkt 8
          </note>
          <note xml:id="i-7a74a2d2fac19718-0">
            Punkt 9
          </note>
          <note xml:id="i-b43cf212cd18f2fd-0">
            Övriga punkter
          </note>
          <note xml:id="i-a428e731dfb0ba79-0">
            12 § (forts. från 10 §) Samhällsplanering, bostadsförsörjning,
            byggande samt konsumentpolitik (forts. CU1)
          </note>
          <note type="speaker" xml:id="i-69a566549862a92c-0">
            Anf. 131 LENNART PETTERSSON (c):
          </note>
          <u who="lennart_pettersson_764dee" xml:id="i-7ab21c2b22388322-0">
            <seg xml:id="i-f4c642c1cb70d8de-0">
              Herr talman! När det gäller utgiftsområde 18, som vi debatterar
              i dag, tänker jag hålla mig till områdena bygga och bo medan Maria
              Kornevik Jakobsson kommer lite senare med konsumentfrågorna.
            </seg>
            <seg xml:id="i-9ebf4ca091004bbe-0">
              Byggbranschen har problem. Ett problem är att den uppenbarligen
              har problem i både lågkonjunktur och högkonjunktur. Den har trots
              allt haft många kunder till sina produkter under ett antal år.
              Ändå har den inte lyckats tillgodose de behov som finns och har
              funnits.
            </seg>
            <seg xml:id="i-45dc1ae19ba58c33-0">
              Trots den så kallade bostadspolitiken som Socialdemokraterna
              med bihang har fört under tre mandatperioder har branschen inte
              lyckats klara sitt beting i samhället. Trots både investeringsstöd
              och räntebidrag har man inte löst medborgarnas behov av bostäder.
            </seg>
            <seg xml:id="i-6bd126482a67412a-0">
              Vad kan vi dra för slutsatser av det? Jo, dels att branschen
              själv behöver se om sitt hus och sitt sätt att arbeta, dels att
              stöd och bidrag inte är lösningen.
            </seg>
            <seg xml:id="i-2f144a9fe9389e10-0">
              Kommunerna har sitt ansvar, och i vissa delar av Sverige har
              de möjlighet att justera sina tomtpriser. Men frågan är om inte
              utförandet av myndighetsutövningen är lika betydelsefull. Härutöver
              har staten sitt beting, och det är en del av det vi ska diskutera
              i dag kopplat till budgeten för 2009.
            </seg>
            <seg xml:id="i-1b936aa1e640dcc7-0">
              Problemen i byggbranschen har också blivit ett problem i bostadsbranschen.
              I många kommuner är det bostadsbrist, och den kommer att bli varaktig
              i synnerhet för våra ungdomar om inte byggnationen kommer i gång.
              Vi vet att det kommer att finnas drygt 200 000 fler 2015 som är
              mellan 20 och 29 år jämfört med i dag. De behöver någonstans att
              bo. Det blir också betydligt fler i åldersgruppen 6579 år, och
              många av dessa vill ändra sitt boende.
            </seg>
            <seg xml:id="i-544fcb225e74050d-0">
              Vi kan alltså konstatera att det finns en gyllene marknad för
              både byggfirmor och fastighetsförvaltare. Trots det händer det
              väldigt lite, även om vi väl just nu får lägga ansvaret på finansmarknaden.
            </seg>
            <seg xml:id="i-854a518eec535900-0">
              För att kunna möta det bostadsbehov vi har i dag och som vi kan
              se framför oss är det oerhört viktigt med flexibla lösningar.
              Vi bör så långt det är möjligt tänka bort kategoriboende, till
              exempel studentlägenheter. Med teknikens hjälp och med rätt lagstiftning
              går det att underlätta för en långsiktigt hållbar och lönsam nyproduktion.
              När det gäller studenter vill jag slå ett slag för att hyra en
              större lägenhet tillsammans. Köket, badrummet och vardagsrummet
              är gemensamma medan var och en har sitt eget sovrum eller arbetsrum.
              Det blir låga hyror för var och en, och lägenheten går utmärkt
              för vem som helst att hyra i ett nästa steg.
            </seg>
            <seg xml:id="i-324bfecfaadf95e4-0">
              Herr talman! Centerpartiet och alliansen satsar i årets budget
              ca 1 miljard kronor på bygg- och anläggningssektorn. Vi gör det
              i form av sänkta arbetsgivaravgifter. Delar av denna miljard är
              en bra början för byggbranschen att arbeta med för att dämpa nedgången
              men också för att börja bygga mot nästa uppgång. Nu är det upp
              till byggföretagen att visa att de är intresserade av att fortleva
              och växa genom att sänka sina kostnader med motsvarande summor.
              Den räntesänkning som kom i förra veckan bör rimligtvis också
              märkbart sänka kostnaderna.
            </seg>
            <seg xml:id="i-17d729324825122c-0">
              För byggbranschen är regeringens förslag om ROT-avdraget välkommet.
              Det började gälla i måndags och har redan fått effekt. Det är
              frågan om 3,6 miljarder som i realiteten blir nästan 15 miljarder
              som slutprodukt per år och varaktigt. Det är en rejäl satsning
              för att minska svartjobben och för att öka intresset för att investera
              i befintliga bostäder. Det är en bra åtgärd, både i den rådande
              lågkonjunkturen och på lång sikt.
            </seg>
            <seg xml:id="i-d40eaf9d60aa0b9e-0">
              Det är dock bara att erkänna att den inte ökar nyproduktionen
              av bostäder och den stimulerar inte renoveringarna av hyresbeståndet.
              Här behövs det bland annat fortsatta utredningar om skatteneutraliteten
              mellan olika boendeformer och dess eventuella påverkan på nyproduktionen.
              Finns det en orättvisa, eller är det en myt?
            </seg>
            <seg xml:id="i-62a0470ce38f5867-0">
              Däremot kommer säkerligen kommande ägarlägenheter att bidra till
              fler nya bostäder, och främst då hyresrätter. Den möjligheten
              kommer att öppna sig den 1 maj nästa år.
            </seg>
            <seg xml:id="i-3b779f7a92dc22f3-0">
              Inom kort läggs förslaget om en ny strandskyddslag fram. Det
              kommer också att påverka bostadsbyggandet i positiv riktning.
              Det kommer att bli betydligt fler attraktiva bostadslägen runt
              om i landet, och lagen kommer att bli en tillgång för många landsbygdskommuner.
              För mig som centerpartist känns detta extra glädjande.
            </seg>
            <seg xml:id="i-964f1c62e54d2af6-0">
              Herr talman! Verksamheten i Statens Bostadskreditnämnd och Statens
              Bostadsomvandling AB fortsätter som tidigare. Det finns olika
              statliga garantier för att underlätta för dem som har svårigheter
              att få bostad. När det gäller stödet till vissa kommunala bostadsbolag
              gäller det dock att se upp med att avtalen i vissa kommuner nu
              börjar bli ett hinder för att bygga nya bostäder. Detta bör regeringen
              observera.
            </seg>
            <seg xml:id="i-eea66d3de586d41c-0">
              De omfattande byggfelen och logistikproblemen påverkar byggkostnaderna
              i hög grad. Statskontoret fick därför uppdraget i februari 2008
              att redovisa genomförda och pågående insatser för att minska produktionskostnaderna
              och öka konkurrensen inom byggbranschen. Jag ser fram emot den
              redovisningen.
            </seg>
            <seg xml:id="i-d27c5dec59122d9d-0">
              Jag ska säga några ord om hållbar samhällsplanering. Arbetet
              med en ny plan- och bygglag pågår i Regeringskansliet. Arbetet
              med förenkling av bygglovsprocesserna för vindkraft pågår också
              för fullt.
            </seg>
            <seg xml:id="i-217f0a446a758c2c-0">
              I budgeten finns med tanke på det för övrigt en intressant skrivning
              om buller. Det är regeringens uppfattning att riktvärdena ska
              ligga fast. Det är dock viktigt att dessa tolkas just som riktvärden,
              d.v.s. inte som rättsligt bindande normer.
            </seg>
            <seg xml:id="i-b80272572393ff7a-0">
              Detta bör alla med myndighetsansvar på länsstyrelser och i kommuner
              uppmärksamma. Det är lika aktuellt på andra områden inom byggsektorn.
              Det gäller att skilja på föreskrifter och råd och rekommendationer.
              Det finns därför fortsatta medel i form av 10 miljoner kronor
              för vardera åren 2009 och 2010 för kompetensutveckling.
            </seg>
            <seg xml:id="i-36fd964a697788a9-0">
              Herr talman! Låt mig konstatera att oppositionen tar ett steg
              fram och två tillbaka. Eller jag ska kanske säga tvärtom två steg
              fram och ett tillbaka eftersom de nu successivt anpassar sin bostadspolitik
              till alliansens.
            </seg>
            <seg xml:id="i-f37a7f897514ba2c-0">
              I budgetdebatten 2007 var till exempel Socialdemokraterna ensamma
              kvar om att vilja skjuta fram avvecklingen av räntesubventionerna.
              Både Vänsterpartiet och Miljöpartiet ställde redan i fjol upp
              på regeringens budgetförslag i den delen.
            </seg>
            <seg xml:id="i-159120cc4977c568-0">
              I år ställer alla oppositionspartier upp på att räntesubventionerna
              avvecklas enligt alliansregeringens plan. Det är dock inget som
              de är så angelägna om att berätta om för svenska folket. Det är
              inget som har stått överst i deras pressmeddelanden. Därför vill
              jag säga det här: Socialdemokraterna, Vänsterpartiet och Miljöpartiet
              vill ta bort räntesubventionerna.
            </seg>
            <seg xml:id="i-17cc70b7c7c6ec28-0">
              Däremot finns det andra inslag i motionsfloran från oppositionen
              om ett antal stöd och bidrag i olika former. Jag konstaterar att
              bostadspolitiken från oppositionen spretar högst väsentligt om
              man nu kan prata om någon bostadspolitik. Det är mest fragment
              som är svåra att få ihop till en helhet. Var finns långsiktigheten
              i oppositionens förslag? Jag kan i varje fall inte hitta någon
              röd tråd och inte någon tråd med annan färg heller vad det beträffar.
              Det finns nämligen inte en enda gemensam reservation. Det finns
              en tvåpartireservation och tio enskilda reservationer. Detta speglar
              väl oppositionens samlade bostadspolitik.
            </seg>
            <seg xml:id="i-f0acb62afde0782c-0">
              Till sist, herr talman: Oppositionens mantra för lite och för
              sent borde ändras till förslitet och förment, men riktat mot dem
              själva. Det är nämligen vad det börjar bli i deras argumentation.
              Ser man till åren 20092011 satsar regeringen ca 25 miljarder till
              vilket kan läggas 32 miljarder i uppväxling, alltså totalt ca
              57 miljarder som en injektion till bygg- och anläggningsbranschen
              de närmaste åren. Är det någon som kan greppa hur mycket pengar
              detta är? Nej, säkerligen inte. Ändå har ni ha mage att påstå
              att det är för lite.
            </seg>
            <seg xml:id="i-67aaaafec82d4dac-0">
              Detta systematiska gnäll från främst Socialdemokraterna är inget
              som gynnar vare sig demokratin eller en konjunkturuppgång. Men
              det kanske inte är det viktigaste i deras ögon.
            </seg>
          </u>
          <note xml:id="i-64f5b8f212515f99-0">
            Jag vill avsluta med att yrka bifall till civilutskottets förslag
            till beslut och avslag på samtliga motioner och reservationer.
          </note>
          <note type="speaker" xml:id="i-93476028bae90ffb-0">
            Anf. 132 CARINA MOBERG (s) replik:
          </note>
          <u who="carina_moberg_eb98f5" xml:id="i-fa51bee1e61c2615-1">
            <seg xml:id="i-659cb28ab8b3d2f1-0">
              Herr talman! Jag tycker alltid att det är intressant att lyssna
              på Lennart Pettersson. Jag känner att han tänker till och utgår
              från sina egna utgångspunkter.
            </seg>
            <seg xml:id="i-17ae0dc24c9558a5-0">
              Jag håller med om ganska mycket av det Lennart Pettersson säger
              inledningsvis. Jag tror absolut att vi ska försöka hitta flexibla
              lösningar. Jag tror också att vi ska försöka tänka bort kategoriboende
              så långt det är möjligt. Dock tror jag att just studenter är en
              grupp som under en viss tid under en del av sitt liv inte bara
              studerar vid en högskola eller ett universitet utan också vill
              leva ett liv som studenter. Det gäller inte alla, men väldigt
              många. Vi vet att en mängd studenter faktiskt är vuxna med barn
              som har andra behov än yngre studenter kanske har och så vidare.
              Där vill jag alltså göra en liten reservation. Men i övrigt tror
              jag absolut att det är åt det hållet vi ska gå; vi ska tänka bort
              kategoriboende.
            </seg>
            <seg xml:id="i-3cfd37760e99e157-0">
              Lennart Pettersson pratar om att sänkta arbetsgivaravgifter ska
              få effekt inom byggbranschen. Men vad hjälper det att sänka arbetsgivaravgiften
              när 10 000 byggnadsarbetare förväntas bli arbetslösa under 2009?
              Jag tror tyvärr inte att det är en tillräcklig åtgärd för att
              stimulera byggbranschen till att behålla mer av sin kompetens
              så att vi står rustade när det vänder och kan börja bygga i det
              här landet igen.
            </seg>
            <seg xml:id="i-0bdfacddd4f6c4a3-0">
              Som jag sade i mitt anförande tycker jag att ert ROT-avdrag är
              bra men inte tillräckligt. Jag menar att detta måste omfatta alla,
              även hyresgäster. Jag undrar om du kan säga några ord till om
              var miljöprofilen i den moderatstyrda regeringens ROT-avdrag ligger.
            </seg>
            <seg xml:id="i-0236f07e2df7ed5c-0">
              Avslutningsvis: Är Lennart Pettersson beredd att försöka hitta
              en gemensam linje med oss socialdemokrater i frågan om skatteneutraliteten?
            </seg>
          </u>
          <note type="speaker" xml:id="i-2ac0960db1bc81f6-0">
            Anf. 133 LENNART PETTERSSON (c) replik:
          </note>
          <u who="lennart_pettersson_764dee" xml:id="i-7ab21c2b22388322-1">
            <seg xml:id="i-b72294c95b6e28dd-0">
              Herr talman! När det gäller studentlägenheter visar demografin
              att det år 2015 kommer att finnas ungefär 200 000 fler mellan
              20 och 29 år. Problemet är att antalet är tillbaka på ruta noll
              år 2025. Det är alltså tillbaka på dagens nivåer. Därför kan vi
              inte hitta någon lönsamhet i att investera i studentlägenheter
              som sedan står tomma. Där är flexibiliteten oerhört viktig för
              att nå de äldre grupperna som fortsätter att öka.
            </seg>
            <seg xml:id="i-448fef5e322c497c-0">
              För mig är det självklart att sänker man arbetsgivaravgifterna
              blir det billigare att bygga. Jag utgår ifrån att det kommer att
              återspeglas på priserna när vi sänker kostnaderna. Då blir det
              också billigare att hyra, och blir det billigare att hyra är det
              fler som är intresserade. Då ökar intresset. Det gäller att få
              den uppåtgående spiralen i stället för att gå i motsatt riktning.
            </seg>
            <seg xml:id="i-481eb92051646ec5-0">
              Det är intressant att Carina Moberg säger att ROT-avdraget inte
              är tillräckligt. Jag är möjligen fel påläst, men vad jag vet är
              ert ROT-avdrag tidsbegränsat. Vårt är varaktigt. Hur kan Carina
              Moberg tycka att ert ROT-avdrag är bättre än vårt som varar över
              tiden och skapar en långsiktighet?
            </seg>
            <seg xml:id="i-58ea5f850940a90d-0">
              Sedan har vi detta med ROT-avdraget och hyresgäster. Jag har
              gjort en högst amatörmässig beräkning av detta när det gäller
              hyra. Jag har konstigt nog kommit fram till att om man har sparat
              resurser över tio år som hyresgäst via hyresvärden eller gjort
              det som villaägare visar det sig att efter ROT-avdraget blir kostnaden
              densamma. Före ROT-avdraget är det faktiskt så att hyresgästen
              tjänar. Där finns mer pengar att investera. Jag kan återkomma
              till det vid ett annat tillfälle, för det är rätt ekonomiskt komplicerat,
              men jag har kommit fram till detta.
            </seg>
            <seg xml:id="i-4b73f23eea23ef5f-0">
              När det gäller miljöprofilen sade Maud Olofsson tidigare i dag
              att energiåtgärder är så pass lönsamma i dag att det inte finns
              någon anledning att använda skattemedel till det. Därför har vi
              inte begränsat det.
            </seg>
          </u>
          <note type="speaker" xml:id="i-ca0a31414d0f3a03-0">
            Anf. 134 CARINA MOBERG (s) replik:
          </note>
          <u who="carina_moberg_eb98f5" xml:id="i-fa51bee1e61c2615-2">
            <seg xml:id="i-bbcc57eeafff7108-0">
              Herr talman! Jag föredrar definitivt vår form av ROT-avdrag därför
              att det samtidigt som det ger effekter på det befintliga beståndet
              och upprustning till människor som hyr sin lägenhet i väldigt
              nedslitna områden, vilket ert inte gör, också är tidsbegränsat,
              precis som Lennart Pettersson säger. Det är det därför att det
              samtidigt är en konjunkturåtgärd. Vi har en politik för sysselsättning.
              Det har inte den moderatledda regeringen. Det är den stora skillnaden
              mellan våra förslag.
            </seg>
            <seg xml:id="i-bc6d6212c7f52028-0">
              Vad jag förstår existerar inte den här miljöprofilen i ert ROT-avdrag.
              Du får lika mycket bidrag när du hjälper till att bära in en braskamin
              som när du hjälper till att bära ut den. Det är verkligen inte
              någon vidare miljöprofil på regeringens ROT-avdrag.
            </seg>
            <seg xml:id="i-83311307b92b8acd-0">
              Lennart Pettersson förde ett resonemang om att vi enar oss alltmer
              i oppositionen, och det stämmer. Jag vet inte om Lennart Pettersson
              har studerat betänkanden från olika utskott från 2004 till exempel.
              Om du inte har gjort det tycker jag att du ska göra det. Efter
              det hände det någonting även på den borgerliga sidan när det gäller
              samordning av reservationer och sådant. Vi har precis nu kommit
              fram till att vi ska forma ett alternativ för en samarbetsregering
              inför valet 2010, som Lennart Pettersson säkert är medveten om.
              Se tiden an med tillförsikt! Det är min förhoppning att du kommer
              att få se en betydligt större enighet framöver. Jag kan inte tala
              för de andra. Jag kan bara tala för mig själv.
            </seg>
            <seg xml:id="i-edb7d69748c7e04f-0">
              Räntebidrag och ränteavdrag förtjänar egentligen en egen diskussion.
              Det är min uppfattning att den enda subvention vi har i dag på
              bostadsmarknaden är det ränteavdrag som går till dem som äger
              sitt boende och kan göra ett ränteavdrag på lånekostnaderna.
            </seg>
          </u>
          <note type="speaker" xml:id="i-93d72dd38fb6996d-0">
            Anf. 135 LENNART PETTERSSON (c) replik:
          </note>
          <u who="lennart_pettersson_764dee" xml:id="i-7ab21c2b22388322-2">
            <seg xml:id="i-1d99060718222a59-0">
              Herr talman! Det är intressant att höra att Carina Moberg föredrar
              ett ROT-avdrag som är tidsbegränsat. Det innebär nämligen att
              hon cementerar den socialdemokratiska uppfattningen att det ska
              vara kortsiktighet och ryckighet i bostadspolitiken. Det är precis
              detta det innebär. I motsats till detta vill alliansen ha en varaktighet
              och en långsiktighet som innebär att ett ROT-avdrag ska användas
              över tiden.
            </seg>
            <seg xml:id="i-d9faf0e2679684b9-0">
              Carina Moberg uttryckte också att ett varaktigt ROT-avdrag inte
              påverkar sysselsättningen. Det är bara det kortsiktiga som gör
              det. Jag förstår ingenting. Varför skulle ett varaktigt ROT-avdrag
              vara sämre för sysselsättningen än ett kortsiktigt på två år?
              För mig är det en fullständig gåta.
            </seg>
            <seg xml:id="i-47f8d2e78d4da3d1-0">
              I vårt ROT-avdrag ingår miljöåtgärder. Vad är problemet? Vem
              som helst som vill göra en miljöinsats kan göra det inom ramen
              för det ROT-avdrag som vi nu har skapat. Utöver det finns det
              oerhört många miljöinsatser som är lönsamma ändå.
            </seg>
            <seg xml:id="i-e224b2317b4e21a7-0">
              Carina Moberg pratar om att titta tillbaka till 2004. Jag erkänner
              gärna att jag hör till dem som jobbar i nutid för framtiden. Jag
              förstår att Carina Moberg vill göra detta, för det återspeglas
              i Socialdemokraternas bostadspolitik. Ni har inte hittat några
              nya lösningar, utan ni har hittat det som fanns 2004 och långt
              före det. För mig är det passé. Vi löser inte framtidens problem
              med forntidens lösningar. Där har ni ett uppdrag.
            </seg>
            <seg xml:id="i-2528d3ee53c7cda3-0">
              Det ränteavdrag som man har när man lånar pengar är en kapitalbeskattning.
              Det är ett helt annat problem. Det innebär att om jag inte har
              möjlighet att dra av räntorna på mina lån ska jag kanske inte
              heller skatta för mina ränteintäkter. Det är en helt annan komplex
              fråga än att bara dra paralleller mellan hyresrätt och eget ägande.
            </seg>
          </u>
          <note type="speaker" xml:id="i-4ccf76faea068600-0">
            Anf. 136 JAN ERTSBORN (fp):
          </note>
          <u who="jan_ertsborn_202f6d" xml:id="i-00db5131f6f2782a-0">
            <seg xml:id="i-dfc6d99f0d12a5ef-0">
              Herr talman! Den borgerliga bostadspolitiken har havererat, den
              har kraschat och den är avlövad. Regeringen och allianspartierna
              har ingen bostadspolitik. Det är budskapen som vi har hört i dag
              och som vi har hört i de senaste bostadspolitiska debatterna.
              Det är klart att det är oppositionens roll att opponera mot regeringen.
              Men kan inte de här uttrycken kortas ned egentligen? Är det inte
              så ni menar? Regeringen bedriver inte någon bostadspolitik för
              man subventionerar inte byggandet av bostäder, och speciellt inte
              hyresrätter. I varje fall är det så som jag vill se det lite övergripande.
            </seg>
            <seg xml:id="i-e09d6789bc755506-0">
              Den subventionspolitik som vi nu har sett i årtionden har inte
              lyckats. Vi har haft en bostadsbrist i många år, och vi har långa
              bostadsköer. Då måste man ställa sig frågan om den här subventionspolitiken
              verkligen är den riktiga, men där har vi naturligtvis helt olika
              uppfattning i allianspartierna och oppositionen.
            </seg>
            <seg xml:id="i-73d275a4d6879aba-0">
              I allianspartierna är vi överens om att det krävs andra politiska
              åtgärder än subventioner. Vi vill sätta den enskilde i centrum
              och ge den enskilde stora valmöjligheter när det gäller hur man
              vill bo, i bostadsrätt, villa, hyresrätt eller kooperativ hyresrätt
              till exempel. Vi tror att ägarlägenheter kan vara en del i detta
              men självfallet inte hela lösningen. Förändrade regelverk, enklare
              regler, främst i plan- och bygglagen men även beträffande strandskyddet,
              kan bidra. Vi har infört ett system med hyresgarantier och förvärvsgarantier.
              Vi behöver fortsatta åtgärder vad gäller den bristande konkurrensen
              inom byggsektorn.
            </seg>
            <seg xml:id="i-5ec4f9b1e6ae89e5-0">
              Regeringens politik att sänka inkomstskatter och arbetsgivaravgifter
              har betydelse vad gäller bostadsbyggandet. Nyligen har det beslutats
              om ROT-avdraget, som vi har hört en hel del om i dagens debatt.
            </seg>
            <seg xml:id="i-6d02313d899ff731-0">
              Situationen på bostadsmarknaden är långtifrån bekymmersfri, vare
              sig för oppositionen eller för oss i alliansen. Dessa bekymmer
              har ökat dramatiskt denna höst genom den finansiella krisen som
              i högsta grad påverkar lånemöjligheterna. De genomförda räntesänkningarna
              och förhoppningsvis en snar lösning på situationen inom bankväsendet
              måste till för att återställa möjligheterna till nyproduktion
              inom bostadssektorn. En lågkonjunktur i sig är väl aldrig önskvärd,
              men det finns positiva inslag i en lågkonjunktur genom att till
              exempel byggkostnaderna förmodligen kommer att sjunka en hel del,
              vilket kan vara bra i det här sammanhanget.
            </seg>
            <seg xml:id="i-b6b3f06070ddfd96-0">
              Bostadspolitiken är inte ett område där man kan vända utvecklingen
              snabbt. Det tar tid. Vi har, från allianspartiernas sida, påbörjat
              en modell med andra åtgärder än de som prövats i årtionden. Vi
              tror att det med en mängd olika åtgärder skapas bästa möjliga
              förutsättningar för att bygga och förvalta hyresrätter.
            </seg>
            <seg xml:id="i-dd5ce443d8f26581-0">
              Vi tror att det även i dessa dystra finansiella tider går att
              få till stånd ett större bostadsbyggande i Sverige precis som
              i våra nordiska grannländer som är bra exempel att jämföra sig
              med.
            </seg>
            <seg xml:id="i-0b2e099d773b8c28-0">
              Herr talman! Med detta ganska korta anförande ber jag att få
              yrka bifall till förslagen i betänkandet och avslag på föreliggande
              reservationer.
            </seg>
          </u>
          <note type="speaker" xml:id="i-765b32a13800385a-0">
            Anf. 137 EVA SONIDSSON (s):
          </note>
          <u who="eva_sonidsson_19d74c" xml:id="i-77c9e1eb0dd7926f-0">
            <seg xml:id="i-a0466d26696b0308-0">
              Herr talman! Vi ska fortsätta att behandla CU1 och området konsumentpolitik.
            </seg>
            <seg xml:id="i-ac4d360a2e31a2c4-0">
              Vi står naturligtvis bakom alla våra reservationer, men jag yrkar
              bifall till reservationerna 12 och 13.
            </seg>
            <seg xml:id="i-bf5418fe0116ef89-0">
              Regeringen och den borgerliga majoriteten i riksdagen har avskaffat
              det konsumentpolitiska målet att trygga konsumenter handlar hållbart
              med sina delmål och fokus på hushållning med egna och gemensamma
              resurser.
            </seg>
            <seg xml:id="i-e66e9d7e9903a009-0">
              Det ersattes med följande mål: Konsumenter har makt och möjlighet
              att göra egna aktiva val.
            </seg>
            <seg xml:id="i-32d17fa335ffbb53-0">
              För oss socialdemokrater är det uppenbart att konsumtionsmönster
              också påverkar miljön och att medvetenheten om detta bör realiseras
              i målsättningar även på konsumentpolitikens område. Att inte ha
              miljön i åtanke när det gäller konsumtionsmönstret är ur hållbarhetsperspektiv
              en oansvarig politik för framtiden.
            </seg>
            <seg xml:id="i-330abde2a150d988-0">
              Vi anser att det är anmärkningsvärt att regeringen vidhåller
              ett konsumentpolitiskt mål som inte tydligt stöder hållbara konsumtionsmönster.
            </seg>
            <seg xml:id="i-a747ef6ef4c6ea55-0">
              Konsumentpolitiken har tidigare handlat om på vilket sätt samhället
              ska kunna stötta svaga och utsatta konsumenter. Nu anser den borgerliga
              regeringen att konsumenterna på egen hand alltid kan göra egna
              och aktiva val.
            </seg>
            <seg xml:id="i-23f9a1856091eddd-0">
              Regeringen tar ingen hänsyn till människors olika förutsättningar.
              Alla människor har inte makt och möjlighet att göra aktiva val.
              Det har blivit allt svårare och mer tidskrävande för konsumenterna
              att agera medvetet på varu- och tjänstemarknaden. Det ställs allt
              större krav på kunskap och aktivitet hos konsumenter.
            </seg>
            <seg xml:id="i-8c9572c04ef91374-0">
              Vad betyder detta för en befolkning som blir allt äldre och för
              de många som har stressen som daglig följeslagare? Även om en
              grupp människor har fått det bättre har unga, ensamstående med
              barn och nykomlingar till Sverige fått vänja sig vid att leva
              under knappa förhållanden.
            </seg>
            <seg xml:id="i-d4925435a403495b-0">
              Den som inte har tiden, resurserna och kunskaperna eller erfarenheten
              blir mer utsatt och riskerar att hamna i en sämre ställning än
              andra.
            </seg>
            <seg xml:id="i-53cc8951bd61f214-0">
              För oss socialdemokrater är konsumentpolitiken en ideologisk
              fråga. Ska vi ha ett samhälle där alla ges samma möjligheter eller
              ett samhälle där grupper av människor lämnas efter?
            </seg>
            <seg xml:id="i-ff714d1d3e3b768f-0">
              Det råder för närvarande ekonomisk kris i Sverige. Tusentals
              varsel läggs varje dag och människor går en oviss framtid till
              mötes. Det har varit högkonjunktur och konsumtionen har ökat i
              Sverige. Nu är det många runt om i vårt land som kommer att behöva
              hjälp och stöd för att klara av sin vardag i framtiden. Kommunerna
              behöver fler som kan vara med och informera på bland annat arbetsplatser,
              för många är oroliga.
            </seg>
            <seg xml:id="i-a1c956e6b58e233b-0">
              Hur kommer det att gå med mitt huslån? Kommer jag att få lämna
              hus och hem? Måste jag flytta?
            </seg>
            <seg xml:id="i-8552aa3d18852205-0">
              Många har frågor som de behöver hjälp med att få svar på av dem
              som kan frågorna och av dem som kan hjälpa människor i en tid
              av oro.
            </seg>
            <seg xml:id="i-10555d8312dafc3c-0">
              Konsumentverket har tillfrågats om utökat stöd till kommunerna
              som drabbas hårt av varsel och får ökade utbetalningar av försörjningsstöd
              som följd av ökad arbetslöshet. Konsumentverket har tyvärr inte
              mer resurser att tillföra kommunerna. De har ingen överkapacitet
              och kan tyvärr inte hjälpa till.
            </seg>
            <seg xml:id="i-853f03f5da058c63-0">
              Herr talman! Julhandeln är som hetast just nu. Förmodligen kommer
              handeln att slå försäljningsrekord även i år, trots att det är
              ekonomisk kris i Sverige och övriga delar av världen. Vårt sätt
              att göra våra inköp har förändrats. En stor del av handeln sker
              i dag över Internet. Det är marknadens spelregler som gäller,
              och konsumenten drar oftast det kortaste strået.
            </seg>
            <seg xml:id="i-c0dbce903b734b24-0">
              Snabba krediter som lån via sms frestar ungdomar att handla för
              mer än plånboken tillåter. Det såg vi i tidningen häromdagen.
              Ett klick på hemsidan eller ett skickat sms och en kvart senare
              finns pengarna på kontot. Det är pengar som används till en kväll
              med kompisarna på krogen, till resor, till att köpa märkeskläder,
              till annat som sedan ska betalas eller kanske till att betala
              andra skulder.
            </seg>
            <seg xml:id="i-1944f779bba597a2-0">
              Resultatet av dessa snabblån blir tyvärr att många ungdomar går
              in i vuxenlivet skuldsatta.
            </seg>
            <seg xml:id="i-5b33e37ae7edce13-0">
              Att julen varar ända till påska kanske inte är så bra för många
              som i det här läget får betala av sina skulder på lång tid.
            </seg>
            <seg xml:id="i-0cf09211533a281e-0">
              Det är till och med så illa att sms-låneföretagen inte alla gånger
              tror att alla kommer att betala tillbaka sina lån. De förutsätter
              att de tjänar pengar på dröjsmålsränta och inkassokostnader till
              följd av obetalade lån.
            </seg>
            <seg xml:id="i-7e4006cdcbf0d293-0">
              Räntekostnader över 600 procent är inte rimligt. Jag hoppas att
              regeringen med det snaraste vidtar nödvändiga åtgärder för att
              stoppa detta. Finansinspektionen, som i dag inte har någon tillsyn
              över dessa låneföretag, vill ha en förändring och antingen ändra
              lagen så att dessa krediter försvinner eller att företagen sätts
              under tillsyn av Finansinspektionen.
            </seg>
            <seg xml:id="i-cd9a5b2bbe8bef6a-0">
              Herr talman! Alla människor behöver ha tillgång till en korrekt
              och saklig information för att kunna göra aktiva val. Sådan information
              behövs också som motvikt till den kommersiella reklamen. Vi vill
              att alla ska kunna vara konsumenter på lika villkor. Ambitionen
              för konsumentpolitiken ska vara att underlätta för alla konsumenter
              att få tydlig, korrekt och tillgänglig information och rådgivning.
              Detta gäller inte minst i en tid då en mängd verksamheter och
              tjänster ska väljas av konsumenterna själva.
            </seg>
            <seg xml:id="i-8dc115855643a58e-0">
              Konsumentvägledarna kan förhindra att konsumenttvister uppstår
              och bidra till att missförstånd undanröjs. Råkar man som konsument
              illa ut kan konsumentvägledarna ge viktiga råd så att man kan
              hävda sin rätt. Fortfarande saknas det tyvärr konsumentvägledare
              i vissa kommuner, även om de flesta har någon form av konsumentverksamhet
              antingen via samarbete med andra kommuner eller genom att man
              köper tjänster av andra organisationer.
            </seg>
            <seg xml:id="i-0c706f58a6296754-0">
              Många kommuner kommer också att få ett ökat tryck på sig om det
              blir förändringar i skuldsaneringslagen. Eftersom det ofta är
              samma personer som jobbar med dessa verksamheter kan det innebära
              att kommunerna prioriterar skuldsanering före konsumentvägledning
              eftersom skuldsaneringen är lagstadgad.
            </seg>
            <seg xml:id="i-d25dc9f328a69800-0">
              Det har också konstaterats att den kommunala konsumentvägledningen
              är samhällsekonomiskt lönsam. Den socialdemokratiska regeringen
              beslutade våren 2006 att tillsätta en särskild utredare med uppdrag
              att göra en översyn av den kommunala konsumentvägledningen och
              lämna förslag om hur den kan utvecklas för att en hög och mer
              likvärdig nivå ska uppnås i hela landet. Den utredningen avskaffades
              tyvärr av den borgerliga regeringen efter dess tillträde, och
              utredningsarbetet skulle inte genomföras. Det kanske är dags att
              göra en ny översyn av detta eftersom det ser väldigt olika ut
              i landet. Konsumenterna får inte samma service över hela landet.
            </seg>
            <seg xml:id="i-5a106dd48c55c0e5-0">
              Även om fristående konsumentorganisationer gör ett gott arbete
              anser vi att det allmänna måste ha ett övergripande ansvar för
              en god kommunal konsumentvägledning så att alla invånare kan tillgodoses
              och tryggas.
            </seg>
          </u>
          <note type="speaker" xml:id="i-5d60d475b0462360-0">
            Anf. 138 KATARINA BRÄNNSTRÖM (m):
          </note>
          <u who="katarina_brannstrom_7b844b" xml:id="i-dab3ce7cb1d4d578-0">
            <seg xml:id="i-62ee4e3177d8fddf-0">
              Herr talman! Utifrån målet att konsumenter har makt och möjligheter
              att göra aktiva val har regeringen lagt fram årets budgetproposition
              på konsumentområdet. Alliansens mål är en ekologisk, ekonomiskt
              och socialt hållbar produktion som motsvarar konsumenternas efterfrågan
              och som även kan omfatta folkhälsoaspekten. Totalt är budgeten
              på 182 miljoner kronor.
            </seg>
            <seg xml:id="i-2cb8ee09f1a60323-0">
              All konsumtion och människors levnadsmönster bör kopplas samman
              med miljön och påverkan på klimatet. Hållbarhetsaspekten ska genomsyra
              samhällets stöd och information. Därmed får konsumenterna makt
              och möjlighet att göra aktiva val. Kunniga och medvetna konsumenter
              hushållar också med egna och allämna resurser, och producenterna
              tar sitt ansvar. Sund konkurrens ger bättre produkter som kunderna
              efterfrågar. Märkning och upplysning om påverkan på miljö och
              hälsa är därför viktiga instrument för de goda valen.
            </seg>
            <seg xml:id="i-ee6ae6b4d93cbc02-0">
              Den senaste tiden har vi sett tydliga exempel på hur stort intresset
              är för maten som vi stoppar i oss. Tyvärr är det nedslående att
              det år 2008 kan vara så mycket dålig mat i handeln. Glass är luft,
              falukorv är vatten, odlad lax är inte så rosa som den ser ut när
              vi köper den, fiskpinnar som våra barn äter i skolan och hemma
              rätt ofta består av 50 procent fisk maximalt, och det är ingen
              bra fisk. Fullkornsbrödet kan krylla av tillsatser. Det är konserveringsmedel,
              färgämnen, aromämnen och annat i nästan all vanlig mat.
            </seg>
            <seg xml:id="i-30ae761ef433557a-0">
              Detta trots att Konsumentverket har funnits i många år och Socialstyrelsen
              redan på 60-talet talade om för oss svenskar vad vi skulle äta.
              Det finns dock ett mycket stort intresse hos vanliga konsumenter
              och kunder för den mat vi köper. Den ska inte bara vara god utan
              också nyttig och hälsosam.
            </seg>
            <seg xml:id="i-a652e6e01be8b12f-0">
              Det som har fått mest genomslag på den sista tiden är böcker
              skrivna av en intresserad person som tröttnade på den dåliga maten
              och tog till sin uppgift att upplysa svenska folket om hur det
              stod till. Det finns också fristående oberoende webbsidor för
              konsumenter där alla kan rapportera in och vara med och testa.
              Webbsidorna kan heta Äkta vara, Alatest, Sveriges konsumenter
              eller Konsumentmakt. De har fått stort genomslag och är lätta
              att hitta på Internet.
            </seg>
            <seg xml:id="i-e38cbaee1145a7d8-0">
              Nästan alla tv-kanaler har numera program om vad vi äter och
              kvaliteten i maten. Kvällstidningar och veckotidningar svämmar
              över av olika varningar och råd. Bäst i test, Billigast och Här
              köper du bästa prylen är vanliga rubriker för att knyta nya intressenter
              och kunder till sig.
            </seg>
            <seg xml:id="i-119bd7a731c07320-0">
              Intresset för god konsumentkunskap har aldrig varit större. Inte
              heller har vi någonsin tidigare haft så kunniga konsumenter. Det
              har nog heller aldrig varit enklare att få bra information och
              hitta bra produkter.
            </seg>
            <seg xml:id="i-857cdddd2748e235-0">
              Det är Internet som har gjort detta möjligt. Det ställer också
              nya krav på våra myndigheter som måste hänga med i utvecklingen
              som går allt snabbare.
            </seg>
            <seg xml:id="i-dd8613d0628a81bc-0">
              Herr talman! Oppositionen har genom sina reservationer velat
              avstyrka regeringens nya mål och menar att hållbarhetsaspekten
              saknas. Men det är inte sant. Hållbarhetsaspekten finns i hela
              budgeten som ett övergripande mål. Jag tror inte att man har förstått
              det. Det är just därför vi inte upprepar den överallt inom alla
              områden.
            </seg>
            <seg xml:id="i-de252285b8fdf262-0">
              Som vanligt misstror oppositionen människor om att kunna göra
              egna aktiva val. Men vad man själv vill mer än att just säga nej
              till målet säger man inte så mycket om.
            </seg>
            <seg xml:id="i-2dc81408115a7b1e-0">
              Inte heller har oppositionen något enat budgetförslag mot regeringens.
              När det gäller Konsumentverkets budget skiljer det sig åt ganska
              rejält. Socialdemokraterna vill ge 3 miljoner mer än alliansen,
              Vänsterpartiet vill ge 48 miljoner mer, och Miljöpartiet är värst
              genom att säga 75 miljoner mer.
            </seg>
            <seg xml:id="i-66c4c74b9a13f753-0">
              Socialdemokraterna vill informera ungdomar om sms-lån för 3 miljoner,
              men det säger inte de andra. Vänsterpartiet vill öka antalet kommunala
              konsumentvägledare och ta in Kilens verksamhet i Konsumentverket.
              Miljöpartiet fördelar sina 75 miljoner på ett spretigt sätt och
              har egna lösningar som utökad produktkontroll och pedagogiska
              material. Det är alltså en splittrad vänsteropposition mot en
              enad allians.
            </seg>
            <seg xml:id="i-5face437da78f80d-0">
              När det gäller konsumentvägledning har hela oppositionen dock
              samma vilja. Det är att det ska vara en laglig skyldighet för
              kommunerna att tillhandahålla detta och ett ökat statligt ansvar
              för konsumentrådgivning i hela landet.
            </seg>
            <seg xml:id="i-2aac9b8c300de7ef-0">
              Vi menar att det inte är i riksdagen detta ska beslutas. Vi förutsätter
              att kommunerna anordnar just den konsumentrådgivning som konsumenterna
              efterfrågar. Den får gärna vara samordnad med flera kommuner som
              samarbetar.
            </seg>
            <seg xml:id="i-92a7f8ecfe7240c5-0">
              Fortfarande lider Konsumentverket av sviterna av flytten och
              utlokaliseringen till Karlstad. Trots detta har de uppsatta målen
              i stort sett klarats av. Konsumentverket har dock en fortsatt
              utmaning att komma i balans med sin ekonomi på grund av de extra
              kostnader som flytten medfört.
            </seg>
            <seg xml:id="i-e77adcc143b93404-0">
              Regeringen vill nu renodla Konsumentverkets verksamhet och arbetsuppgifter.
              Den kommersiella servicen förs över till nya myndigheter inom
              näringslivet. Därmed kan man minska anslaget till Konsumentverket.
            </seg>
            <seg xml:id="i-7c0185a82aba9a2b-0">
              Konsumentverket har mottagit 3 541 anmälningar det senaste året,
              och 170 av dem har lett till åtgärder. Man erbjöd 27 kurser. Man
              har lanserat en ny tjänst som heter Klagoguiden som har en växande
              skara besökare på Internet. Syftet är att göra det enklare att
              reklamera en vara eller en tjänst. För att minska utanförskapet
              har man initierat projekt i vissa boendeområden för att få bättre
              och aktivare konsumenter.
            </seg>
            <seg xml:id="i-182f2b71baa5db48-0">
              När det gäller Marknadsdomstolen, Allmänna reklamationsnämnden
              och Fastighetsmäklarnämnden har anslagen ökat på grund av den
              ökade ärendebehandlingen. Deras verksamhet är god och följsamheten
              efter Marknadsdomstolens och Allmänna reklamationsnämndens beslut
              är väldigt god. Marknadsdomstolen har fått en mer framskjuten
              roll och har en egen webbsida med många besök.
            </seg>
            <seg xml:id="i-ac3435a723c1f814-0">
              När det gäller stöd till konsumentorganisationer har regeringen
              valt att lägga det i en särskild förordning. Där fungerar verksamheten
              bra.
            </seg>
            <seg xml:id="i-b6b43278361bfaf5-0">
              Konsumentrådgivningsbyråerna blir allt viktigare. De har börjat
              samarbeta och har numera en gemensam webbportal. De samarbetar
              även med Konsumentverket.
            </seg>
            <seg xml:id="i-e0ea5ce01bd284dc-0">
              EU som har fått en allt viktigare roll att spela för den svenska
              konsumentpolitiken har kommit med nya direktiv. Det kan gälla
              produktsäkerhetslagen som har ändrats, marknadsföringslagen som
              har ändrats liksom gränsöverskridande konsumentskydd och otillbörliga
              affärsmetoder. Det kommer hela tiden fler direktiv. Vi har på
              gång leksaksdirektivet och ändringar inom konsumentkreditlagen.
              Ny teknik gör elektronisk handel lättare, och det är viktigt att
              ett fullgott skydd gäller inom hela EU-området.
            </seg>
            <seg xml:id="i-ddd749c7b50f1733-0">
              Barn och ungdomar är en prioriterad grupp inom konsumentpolitiken.
              Det är angeläget att man ökar kunskapen redan i tidiga år så att
              unga inte hamnar i skuldfällan.
            </seg>
            <seg xml:id="i-95ee1547602491b1-0">
              Trots ett bevisat behov sedan många år föreslog aldrig den förra
              regeringen något obligatorium för konsumentkunskap och konsumentekonomi
              i skolan. Men det är min förhoppning att vi ska kunna ändra på
              detta under mandatperioden.
            </seg>
          </u>
          <note xml:id="i-6f8cda0954ac7574-0">
            Herr talman! Jag vill yrka bifall till förslaget i betänkandet
            och avslag på samtliga reservationer.
          </note>
          <note type="speaker" xml:id="i-078351352823024e-0">
            Anf. 139 EVA SONIDSSON (s) replik:
          </note>
          <u who="eva_sonidsson_19d74c" xml:id="i-77c9e1eb0dd7926f-1">
            <seg xml:id="i-fda76c1d7b69fb50-0">
              Herr talman! Katarina Brännström säger att vi inte är eniga i
              oppositionen i den här frågan. Det ska vara signifikativt helt
              plötsligt. Vad jag har förstått finns det betydligt viktigare
              frågor som alliansen inte är överens om. Där tror jag inte att
              det är någon större skillnad.
            </seg>
            <seg xml:id="i-9bd465a447af04b6-0">
              Katarina pratar om ungas skulder. Det är just därför vi lägger
              till 3 miljoner till Konsumentverket för att öka informationen
              till ungdomar så tidigt som möjligt. Vi har inte sagt exakt hur
              det ska ske. Konsumentverket ska i så fall få utarbeta ett förslag
              på hur man ska nå ut med information till ungdomar för att minska
              den skuldsättning bland barn och ungdomar som vi ser öka. De kommer
              in i ett vuxenliv efter att ha dragit på sig skulder.
            </seg>
            <seg xml:id="i-e9d43eb087d57086-0">
              Det finns också en oro för matens innehåll. Det kan vi bara hålla
              med om. I dagsläget innehåller maten mycket som vi inte känner
              till. Därför är det viktigt att konsumenter på annat sätt än bara
              via Internet kan få kunskap och information om vad det är de äter.
              Alla har inte tillgång till Internet. Alla har inte kunskapen
              att söka information på nätet.
            </seg>
            <seg xml:id="i-6982a692e400e6d4-0">
              Vad gör man med alla som inte har tillgång till nätet om de inte
              ska få information på annat håll genom att man utökar den via
              den kommunala verksamheten?
            </seg>
          </u>
          <note type="speaker" xml:id="i-60d8ec4038e7f5cb-0">
            Anf. 140 KATARINA BRÄNNSTRÖM (m) replik:
          </note>
          <u who="katarina_brannstrom_7b844b" xml:id="i-dab3ce7cb1d4d578-1">
            <seg xml:id="i-4c30f6f33f8ec1b6-0">
              Herr talman! När det gäller de ungas skulder vill Eva Sonidsson
              och Socialdemokraterna öka anslaget till Konsumentverket för informationen
              till de unga. Vi menar att det tillhör kärnområdena inom Konsumentverkets
              verksamhet. Det är något man gör redan i dag på ett aktivt sätt.
              Man tar fram ett pedagogiskt material. Man har webbsidor. Man
              har tagit fram ett mycket bra skolmaterial bland annat. Det finns
              och ryms inom budget. Vi är inte alls oroliga för att man inte
              kommer att klara uppgiften utan extra anslag.
            </seg>
            <seg xml:id="i-12317a2c5f87a830-0">
              Vi vill att man ska fokusera och renodla just den typ av verksamhet
              som är ens uppgift. Därför har vi valt att plocka bort vissa andra
              uppgifter som man tidigare under den socialdemokratiska ledningen
              fick för att man i stället ska få resurser att göra det som är
              viktigast: att utbilda om konsumentkunskap och konsumentekonomi
              för att göra unga människor till goda konsumenter.
            </seg>
            <seg xml:id="i-2cfd1610ffb92c47-0">
              När det gäller matens innehåll och annat kan man undra varför
              Socialdemokraterna inte lade större vikt vid vad skolan lär ut,
              både när det gäller konsumentekonomi och när det gäller mat och
              annat, när man hade makten. Om inte alla kan ta till sig information
              via Internet är skolan en viktig aktör, och där tycker jag att
              ni har misslyckats tidigare.
            </seg>
          </u>
          <note type="speaker" xml:id="i-4f2c686cf947338a-0">
            Anf. 141 EVA SONIDSSON (s) replik:
          </note>
          <u who="eva_sonidsson_19d74c" xml:id="i-77c9e1eb0dd7926f-2">
            <seg xml:id="i-bae6f1da61e2b6de-0">
              Herr talman! Det finns motioner från oss om konsumentkunskap
              som vi förmodligen kommer att behandla. Då hoppas jag att ni går
              oss till mötes, eftersom vi tycker att det är viktigt att man
              får in konsumentverksamhet, hem- och konsumentkunskap i skolan.
              Det är jätteviktigt, och det kan jag bara stryka under. Det är
              ändå den arena där så många ungdomar som möjligt kan få den information
              som de måste ta till sig så tidigt som möjligt.
            </seg>
            <seg xml:id="i-59f6b33ec5e28ae4-0">
              Konsumentverket gör jättemycket, precis som Katarina Brännström
              säger, på det område som gäller information om skulder till barn
              och ungdomar. Man har material och projekt och så vidare. Men
              bevisligen räcker det inte.
            </seg>
            <seg xml:id="i-6a23912e4428f748-0">
              Det finns också flera andra saker som jag förutsätter att regeringen
              gör något åt utifrån att det är ett problem att antalet aktörer
              på banan ökar. Reklamen och marknadsföringen när det gäller hur
              dessa nya aktörer ska få ut budskapet att man ska ta lån är enorm.
              Det senaste såg jag på 7-Eleven på en uttagsautomat. Där gjorde
              ett visst företag reklam för att man ska ta snabblån för att kunna
              konsumera mer enligt deras sätt att se det.
            </seg>
            <seg xml:id="i-f72ca3e81bf353fc-0">
              När det gäller detta hoppas jag verkligen att regeringen snabbar
              på det krav som vi har haft tidigare med att förändra regelverket
              och lagstiftningen för att förhindra att ökningen blir så stor
              som den befaras bli enligt kronofogden.
            </seg>
          </u>
          <note type="speaker" xml:id="i-d16998489f24d4fd-0">
            Anf. 142 KATARINA BRÄNNSTRÖM (m) replik:
          </note>
          <u who="katarina_brannstrom_7b844b" xml:id="i-dab3ce7cb1d4d578-2">
            <seg xml:id="i-952ca4befb2cd083-0">
              Herr talman! Visst har vi en oro för många frågor när det gäller
              konsumentområdet, Eva Sonidsson. Men jag skulle vilja hävda att
              konsumenterna aldrig har varit starkare eller mer upplysta än
              de är nu.
            </seg>
            <seg xml:id="i-0e8218eb1f84d4d1-0">
              Jag håller ändå med dig om att samhället utanför förändras så
              pass mycket att man måste hjälpa till, men det är inte alltid,
              som Eva sade, det allmänna som har det övergripande ansvaret.
              Vi menar att även individerna själva har ett stort ansvar. Man
              måste själv skaffa sig information. Man kan inte sitta och vänta
              på att den ska komma någonstans ifrån, för då kommer man att missa
              väldigt mycket. Så fort går det i dag.
            </seg>
            <seg xml:id="i-1803eca766e4c5b4-0">
              Att konsumenten alltid är en förlorare och drar det kortaste
              strået är inte jag säker på. Jag tror inte att vi kan förbjuda
              sms-lånen. Det kommer att finnas andra utländska företag som kommer
              att lansera nya tjänster, och tittar man på pantbankernas möjligheter
              ser man ungefär samma villkor, och dem har vi ju haft jag vet
              inte hur länge i Sverige kanske i flera hundra år. Det ekonomiska
              utfallet och kostnaderna där är ungefär lika stora som för sms-lån.
            </seg>
            <seg xml:id="i-70e58cec76b7a61c-0">
              Det kommer alltid att finnas människor som har behov av snabba
              pengar och som måste veta vad villkoren är. Därför är det viktigt
              att vi ställer tydliga krav på den som ger ett lån att de måste
              informera. Det är viktigt, och självklart ska kraven vara tydliga.
              Men att förbjuda och få bort detta är nog inte möjligt. Tyvärr
              ser verkligheten ut så här, och vi får lära oss att agera utifrån
              det.
            </seg>
          </u>
          <note type="speaker" xml:id="i-639135a8b422c61a-0">
            Anf. 143 YVONNE ANDERSSON (kd):
          </note>
          <u who="yvonne_andersson_c8fed3" xml:id="i-e3ab9a2620cb6ceb-0">
            <seg xml:id="i-98dfc00324668230-0">
              Herr talman! Jag tycker att det är en intressant debatt, det
              här som handlar om bostäder och konsumentpolitik. Någonstans känns
              det som om vi har fastnat lite grann. Vi hittar inte riktigt de
              olika alternativen, och kanske beror det på att vänsterkartellen
              fortfarande inte har kommit fram till en enhetlig politik så att
              man kan hitta just de punkterna där vi möter varandra.
            </seg>
            <seg xml:id="i-78d079e501807584-0">
              Nog kan man undra när det sägs att allianspolitiken inte har
              någon som helst bostadspolitik. Hur kan den då krascha, frågar
              jag mig. Om man utgår från att det är jättebekymmersamt med de
              stora områdena som byggdes och som vi brukar kalla för miljonsatsningarna,
              miljonprogrammen, så inte har väl alla de bristerna uppkommit
              på två år?
            </seg>
            <seg xml:id="i-9226f1631def925f-0">
              Det finns hela tiden möten i den här debatten där vi inte riktigt
              når varandra, helt enkelt för att vi inte talar samma språk. Det
              finns inte de tydliga angreppspunkterna så att vi kan få skiljelinjen.
            </seg>
            <seg xml:id="i-6de0bf0f89ae9cf1-0">
              Herr talman! Vad tycker alliansen? Jo, vi utgår från enskilda
              personers ansvar, möjligheter och skyldigheter, att rätten till
              ägande måste tillgodoses och att samhället samtidigt behöver garantera
              en solidarisk bostadspolitik, eftersom även de som inte är köpstarka
              har rätt till ett gott och tryggt boende. Vi vill att bostadsmarknaden
              ska präglas av alternativ, valfrihet och inflytande. Människor
              ska känna sig trygga i sitt boende och ha möjlighet att välja
              boendeform beroende på sin livssituation.
            </seg>
            <seg xml:id="i-1ac73cdcaa0b3c19-0">
              Det är inget tvivel om att hyresrätten är en viktig upplåtelseform,
              inte minst med tanke på bostadsmarknadens socialpolitiska dimension,
              men det byggs för få hyreslägenheter i vårt land. Så har det varit
              under en längre tid. Nu verkar det som att det kommer att byggas
              mer. Många byggherrar har förändrat sitt byggande från bostadsrättsbyggen
              till hyresrätter.
            </seg>
            <seg xml:id="i-03e652c5cc1b9dc2-0">
              Faktum är att grunden för ökad byggnation av hyresrätter är att
              byggbolag och fastighetsförvaltare är intresserade av hyresrätten
              och har rätt förutsättningar att bygga på. På den punkten misslyckades
              den gamla majoriteten under sitt maktinnehav. Nu kan vi se att
              flera planerade bostadsrättsbyggen läggs om till hyresrätter.
              Det blir en anpassning till utbud och efterfrågan.
            </seg>
            <seg xml:id="i-1adcfef13016ea6d-0">
              När det gäller de unga är hyresrätten extra och särskilt viktig.
              Deras möjligheter att komma in på bostadsmarknaden bygger på att
              det finns hyresrätter, och det vi tog upp sist var att det också
              bygger på tillfälliga andrahandsuthyrningar.
            </seg>
            <seg xml:id="i-3ee79fa808ea6aaa-0">
              Det är bra att vi fortsätter satsningen på den kommunala hyresgarantin,
              något som vi har varit jättetydliga med och som oppositionen vägrar
              inse att det över huvud taget finns. Samtidigt är det otillfredsställande
              att kunskapen om hyresgarantin inte verkar vara så utbredd bland
              ungdomar. Där finns ett problem. Kommunerna som har det primära
              bostadsförsörjningsansvaret måste också anstränga sig för att
              erbjuda sina ungdomar denna möjlighet.
            </seg>
            <seg xml:id="i-cac9a5e45655fd0d-0">
              Det är positivt att riksdagen nu kan ställa sig bakom ett skärpt
              mål för hållbart samhällsbyggande, för genom att visa på att man
              ska bidra till minskad påverkan på klimatet understryker vi också
              vikten av klimatfrågan som genomsyrar den framtida samhällsplaneringen.
            </seg>
          </u>
          <note type="speaker" xml:id="i-e0239fa05a760bd6-0">
            Anf. 144 CARINA MOBERG (s) replik:
          </note>
          <u who="carina_moberg_eb98f5" xml:id="i-fa51bee1e61c2615-3">
            <seg xml:id="i-f96250bf719e0491-0">
              Herr talman! Jag ska hålla mig oerhört kort, men jag kan faktiskt
              inte låta Yvonne Andersson stå oemotsagd när hon säger felaktigheter
              från talarstolen.
            </seg>
            <seg xml:id="i-ce02a20634a4307c-0">
              Den kommunala hyresgarantin, Yvonne Andersson, har inte direkt
              blivit någon hit. Jag tror att det är under hundra hyresgarantier
              totalt över hela landet som har beviljats. Det är möjligen 3040
              kommuner som har använt sig av den här möjligheten, som för övrigt
              var något som den socialdemokratiska regeringen plockade fram
              regelverket för. Man måste läsa på ordentligt innan man ställer
              sig i talarstolen och för talan för sitt parti, tycker jag.
            </seg>
            <seg xml:id="i-c7daee432cb65b82-0">
              Dessutom rasade byggandet av hyreslägenheter med 40 procent redan
              innan finanskrisen. Nu har finanskrisen dessvärre kommit till
              vårt land, och nu har det rasat med 60 procent.
            </seg>
            <seg xml:id="i-ae38256fd5086e05-0">
              Jag nöjer mig så, herr talman.
            </seg>
          </u>
          <note type="speaker" xml:id="i-21eceef9c4f67067-0">
            Anf. 145 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-e3ab9a2620cb6ceb-1">
            <seg xml:id="i-39ad51a1bc9b2f18-0">
              Herr talman! Jag vill också säga att det blev en miss i anmälningen
              till talarlistan från början. Det är därför jag inte har haft
              någon regelrätt talartid utifrån det som var planerat.
            </seg>
            <seg xml:id="i-2c3d0d1c1d1ad51f-0">
              När det gäller den fråga som utskottets ordförande ställer måste
              jag säga att om det är så att Socialdemokraterna lade fast regelverket,
              vilket jag faktiskt vet men jag tycker inte att ni har följt upp
              det på det sätt som man borde är det märkligt att det inte har
              varit fler som har fått veta det här, som har fått kännedom om
              den goda idén. Det är informationen som här är den största bristen.
            </seg>
            <seg xml:id="i-20b3a379a9ec22a3-0">
              Många ungdomar känner över huvud taget inte till detta. Så länge
              de inte känner till sina möjligheter kommer heller inte de här
              insatserna att kunna expandera. Jag är övertygad om att om vi
              sprider informationen till ungdomarna om de riktade insatser som
              finns på det här området kommer vi också att öka möjligheterna.
              Det borde vi väl hjälpas åt med i så fall. Vi kanske kan hitta
              de möjligheterna.
            </seg>
          </u>
          <note type="speaker" xml:id="i-e8489c82fd1b4366-0">
            Anf. 146 CARINA MOBERG (s) replik:
          </note>
          <u who="carina_moberg_eb98f5" xml:id="i-fa51bee1e61c2615-4">
            <seg xml:id="i-4f78a596acec998a-0">
              Herr talman! Vi gör vad vi kan för att sprida kunskapen om hyresgarantier.
              Nu kan inte jag på rak arm säga exakt hur många av de kommuner
              som ändå har tillämpat detta som styrs av socialdemokrater. Jag
              ska ta reda på det och dela med mig av den kunskapen. Vi har gjort
              vad vi kan. Vad har Yvonne Andersson gjort för att sprida kunskapen
              om hyresgarantier?
            </seg>
            <seg xml:id="i-194a2135e6fa1313-0">
              För övrigt är det tyvärr så att när antalet hyreslägenheter minskar
              genom utförsäljningar och ombildningar och det inte byggs tillräckligt
              mycket blir det ett slag i luften med en hyresgaranti. Men visst
              kan vi hjälpas åt att sprida informationen. Jag lovar åtminstone
              att prata med mina partivänner även i fortsättningen om det här.
            </seg>
          </u>
          <note type="speaker" xml:id="i-57ba28812e20b1ab-0">
            Anf. 147 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-e3ab9a2620cb6ceb-2">
            <seg xml:id="i-a3feef5952a0652e-0">
              Herr talman! Apropå den kunskap som finns hade bland annat Byggforskningsrådet,
              som utskottet hälsade på för lite sedan, en bild av vad som hade
              hänt på 1990-talet och i början av 2000-talet, under tolv års
              tid med socialdemokratisk majoritet. Varför ska det vara så arrogant
              mot det som har hänt under två år när det finns forskning som
              visar vilka som har slagits ut från hyresrätter och vissa bostadsområden
              under tolv år tidigare? Kan vi inte försöka att ta den samlade
              kunskapen och hitta vägar för att få bukt med de problem som finns
              med bostadsbristen? Också en sådan här debatt kan komma med många
              nya förslag.
            </seg>
            <seg xml:id="i-8858dfcc5ff5124e-0">
              Trots att det är utskottsordföranden som, vad jag förstår, leder
              sitt partis bostadsgrupp hittar jag faktiskt inte några nya fräscha
              förslag jämfört med dem som ni drev under de tidigare tolv åren
              i maktställning och som inte har gett avsedda effekter. De förslagen
              letar jag efter i dag.
            </seg>
          </u>
          <note type="speaker" xml:id="i-62acd1c5d493f55f-0">
            Anf. 148 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-e672b114e37b09f8-0">
            <seg xml:id="i-34331f7f451b7681-0">
              Herr talman! För att vi konsumenter ska ha makt och möjlighet
              att göra bra och säkra val behöver vi information om varan, till
              exempel barnens nappar, köttfärsen, som är aktuell nu, och juicen.
              Den här informationen ska vara lättillgänglig och tillförlitlig.
              Till exempel ska produktens pris, egenskaper, produktionsmetoder,
              säkerhetsaspekter och vilken påverkan produkten har på människan
              och miljön finnas. Jag ska inte behöva ta med mig det lexikon
              jag nu håller i handen för att jag ska veta vad jag inte ska eller
              ska köpa. Jag kan rekommendera den om man skulle behöva gå ned
              i vikt. När man har läst den här boken, som talar om alla tillsatser
              som finns, blir man rätt mätt bara av att se vad maten innehåller
              om man inte lagar den helt själv.
            </seg>
            <seg xml:id="i-a17dfc21ae4e9822-0">
              Precis som Katarina Brännström sade har regeringen avsatt ca
              182 miljoner kronor i årets budget till konsumentpolitiken. Regeringens
              uppfattning att hållbar utveckling är ett övergripande mål för
              politiken och att konsumentpolitiken ska bidra till att målen
              nås, främst genom att verka för en hållbar konsumtion, är grundläggande.
            </seg>
            <seg xml:id="i-b27a49ea70165de7-0">
              Viktigt är också regeringens betonande av att de föreslagna nya
              målen för konsumentpolitiken på intet sätt innebär någon försvagning
              av hållbarhetsaspekten.
            </seg>
            <seg xml:id="i-c4ca76a6c51e6408-0">
              Konsumentvägledningen är viktig. Det har vi pratat om förut.
              Det är ett frivilligt åtagande, men 268 kommuner av 290 har alltså
              valt att ha konsumentvägledning. Verksamheten kan variera mellan
              kommunerna i fråga om innehåll, omfattning och organisation. Ibland
              samarbetar flera kommuner genom att ha en gemensam konsumentvägledning.
            </seg>
            <seg xml:id="i-ca5d977ccabd4c53-0">
              Dessutom blir vi konsumenter mer och mer rörliga, och varor och
              tjänster rör sig globalt. Det gör att det är viktigt att ha en
              gemensam strategi inom EU för att vi som konsumenter även ska
              känna oss trygga där.
            </seg>
            <seg xml:id="i-149dcb6d0cc7a413-0">
              Herr talman! Jag går tillbaka lite till konsumentvägledningen.
              Det är viktigt att vi tänker stort i de här frågorna och låter
              flera aktörer vara med på arenan utöver konsumentvägledarna. Det
              är rätt lätt annars att tro att allting går bra bara därför att
              man har inrättat konsumentvägledning.
            </seg>
            <seg xml:id="i-177a746e05163c9a-0">
              Jag kan ta ett exempel från min hemort där kommunen lät en driftig
              mattant, det är så vi kallar dem i Göteborgsområdet, få möjlighet
              att lära elever och lärare om mat och matkonsumtion. Rosa, som
              mattanten heter, blev ett begrepp, och många barn påminner sina
              föräldrar i affären om vad Rosa har sagt. Rosa säger inte att
              man inte ska äta fiskpinnar. Däremot berättar Rosa om pinnarnas
              väg, fiskade i Norge för att paketeras borta i Kina och därefter
              gå tillbaka till Frankrike för att sedan sättas på matbordet.
              Det här vet en femåring och en tioåring och berättar det för sina
              föräldrar.
            </seg>
            <seg xml:id="i-a7c2bd8c10785ba8-0">
              Det finns säkert många flera exempel på bra och flexibla lösningar.
              Men i det stora hela är de för få.
            </seg>
            <seg xml:id="i-401c0093eb1d1950-0">
              Utöver den kommunala konsumentverksamheten på nationell nivå
              har olika självständiga rådgivningsbyråer inrättats. Konsumenternas
              försäkringsbyrå, Konsumenternas Bank- och finansbyrå, Konsumenternas
              elrådgivningsbyrå samt Konsumenternas tele- och Internetbyrå.
              Samtliga byråer finansieras av respektive bransch. Staten deltar
              genom att bland annat Konsumentverket är en av huvudmännen. Centerpartiet
              och alliansen uppmuntrar att branschen tar sådana egna initiativ.
              Det är branschen själv som har expertkunskaperna på området.
            </seg>
            <seg xml:id="i-093d06d1a7add77c-0">
              Med detta vill jag yrka bifall till förslagen i betänkandet och
              avslag på reservationerna.
            </seg>
          </u>
          <note type="speaker" xml:id="i-3e56ca93cc145aaa-0">
            Anf. 149 JAN LINDHOLM (mp):
          </note>
          <u who="jan_lindholm_ff5f4c" xml:id="i-f88ee2dff2973f89-0">
            <seg xml:id="i-1fcd8b45bb35498a-0">
              Herr talman! Efter att ha lyssnat på den här debatten kan vi
              konstatera att högerkartellen inte ens har någon ambition att
              ha en bostadspolitik för de trångbodda, de betalningssvaga och
              de bostadslösa. De hänvisar till att de har en näringspolitik
              för att få fler i jobb och att de har en socialpolitik för dem
              som behöver stöd. De ser alltså bara de aktiva, de starka, och
              vill ge dem ökad valfrihet. Det är väl inte fel, men man har ingen
              politik för de andra.
            </seg>
            <seg xml:id="i-de75f104bf228303-0">
              Högerkartellen ser inte heller något behov av en konjunkturpolitik
              inom det här området. Man förstår inte skillnaden mellan generella
              och tidsbegränsade åtgärder. Det fascinerar mig hur man från högerkartellens
              sida inte verkar ha någon förståelse för att om man inför ROT-avdrag
              under en kortare tid, ett antal år, där vi i oppositionen naturligtvis
              spretar, får man ett incitament under en kortare tid, det vill
              säga nu när vi på grund av konjunkturen har behov av att vidta
              åtgärder. Inför man avdraget under en längre tid kan vi notera
              att de som det riktar sig till, hushållen, faktiskt inte är de
              mest investeringsglada i dessa tider. Tänk er Volvoarbetaren som
              har blivit av med jobbet men har en villa. Hur intresserad är
              han av att vidta långsiktiga miljöåtgärder?
            </seg>
            <seg xml:id="i-b6fcf9216604e4e9-0">
              Jag tror inte att det är riktigt så man får effekter. Det är
              nog de fastighetsägare som har möjlighet att se sina investeringar
              i ett längre perspektiv som kan använda ett ROT-avdrag som har
              den inriktningen och den utformningen att det ska gälla under
              den korta tid när vi behöver konjunkturåtgärder för att åstadkomma
              sysselsättningseffekter på vår arbetsmarknad.
            </seg>
          </u>
          <note xml:id="i-fcfff21f0c628468-0">
            I detta anförande instämde Hannah Bergstedt, Carina Moberg, Christina
            Oskarsson och Eva Sonidsson (alla s).
          </note>
          <note type="speaker" xml:id="i-2cda3220e92fb83c-0">
            Anf. 150 LENNART PETTERSSON (c) replik:
          </note>
          <u who="lennart_pettersson_764dee" xml:id="i-7ab21c2b22388322-3">
            <seg xml:id="i-fe63088d48fcafb9-0">
              Herr talman! Det är intressant att höra hur man försöker skapa
              begrepp som inte finns. Kartellen är på den sidan, alliansen är
              på en annan, om jag ska vara tydlig. Men jag vet inte om Miljöpartiet
              ligger någonstans mittemellan och därför har problem med att hålla
              ihop begreppen. I vilket fall som helst har vi när det gäller
              bostadspolitiken inga bekymmer att hålla den ihop. Jag ska ta
              upp några delar.
            </seg>
            <seg xml:id="i-4ca72048ea0a2fce-0">
              Vi är inte för stöd och bidrag, däremot är vi för garantier.
              Det är en väldig skillnad. Man stöder genom att garantera, men
              var och en får ta sitt ansvar. Det är inte fråga om att ge en
              massa bidrag.
            </seg>
            <seg xml:id="i-7a6be2ef80515ae7-0">
              Vi är också för olika upplåtelseformer. Vi vill ge den friheten
              och vill därtill införa ägarlägenheter. Vi är också för att skapa
              fler trevliga boendemiljöer i form av ett ändrat strandskydd.
              Vi är vidare för att vidga andrahanduthyrningen. Vi är för att
              öka möjligheterna med till- och frånval.
            </seg>
            <seg xml:id="i-1999c68b9e202ca4-0">
              Hur kan då Jan Lindholm uttrycka att det saknas bostadspolitik?
            </seg>
            <seg xml:id="i-f6d886545de74189-0">
              Det som sades om ROT-avdraget är rätt intressant. Jag uppfattar
              att de flesta människor är kloka, och kloka människor ser till
              att fatta beslut. Redan i måndags kom det samtal till Skatteverket
              och till byggfirmor som genast fick uppdrag på grund av det beslut
              som vi hade tagit. Bara med alternativförslaget att ROT-avdraget
              ska vara begränsat, det säger ju oppositionen, i sig är ett starkt
              argument för att se till att vi investerar nu. Om det, Gud förbjude,
              skulle bli ett maktskifte upphör ROT-avdraget att gälla, för det
              var bara en konjunkturåtgärd.
            </seg>
            <seg xml:id="i-1d64fcfa5075c257-0">
              Min fråga till Jan Lindholm är om han är beredd att riva upp
              ROT-avdraget om det skulle bli ett maktskifte.
            </seg>
          </u>
          <note type="speaker" xml:id="i-7084b01752ff1e07-0">
            Anf. 151 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-f88ee2dff2973f89-1">
            <seg xml:id="i-5fea3ac7bcec865e-0">
              Herr talman! Vi har en högerkartell sedan fyra år tillbaka, tror
              jag. Det råder väl ingen tvekan om att vi har en högerkartell
              i det här landet. Man kan kalla den för den moderatledda regeringen
              också, men att det är en högerkartell tror jag inte att det råder
              någon som helst tvekan om.
            </seg>
            <seg xml:id="i-7f586e8239d7f0fc-0">
              Bland oppositionspartierna har vi en ambition att fortsätta att
              samarbeta. Vi hade under förra mandatperioden en fyraårig samarbetsperiod.
              Ambitionen är att fördjupa det samarbetet. Att vi blir anklagade
              för att vi fortfarande vill vara tre självständiga partier kan
              man analysera och ha funderingar om. Men såvitt jag vet har vi
              fortfarande fyra självständiga partier inom ramen för högerkartellen
              som faktiskt i vissa frågor spretar ganska anmärkningsvärt.
            </seg>
            <seg xml:id="i-79dd583784664bac-0">
              Ni har genomfört en process som har lett fram till att högerkartellen
              har bildats, och vi har bestämt oss för att börja den efter årsskiftet.
              Vi har ambitionen att till våren 2010 presentera ett program.
              Men vi har väldigt noggrant markerat att i vårt arbete med att
              utveckla en gemensam politik är det en mycket viktig del att vi
              vidmakthåller de tre partiernas självständighet när det gäller
              till exempel att möta väljarna i valet 2010 med självständiga
              valplattformar.
            </seg>
            <seg xml:id="i-a48b6cf93d3741ce-0">
              Det är en viss skillnad på begreppen.
            </seg>
            <seg xml:id="i-3912d2ec6896039f-0">
              När det gäller den konkreta frågan ser vi ROT-avdragen som en
              konjunkturåtgärd. Självklart är det så att när åtgärden inte behövs
              av konjunkturskäl finns det ingen anledning att ha den. Det är
              så vi ser på det, och det är därför vi riktar det till en bredare
              grupp, just för att kunna få en snabb effekt. Vi är alltså inte
              intresserade av ett generellt skattebortfall.
            </seg>
          </u>
          <note type="speaker" xml:id="i-a74b33db1012d65b-0">
            Anf. 152 LENNART PETTERSSON (c) replik:
          </note>
          <u who="lennart_pettersson_764dee" xml:id="i-7ab21c2b22388322-4">
            <seg xml:id="i-6655fc48ba386d2e-0">
              Herr talman! Jag tycker att det var mycket viktigt och välgörande
              för svenska folket att få veta att man kan räkna med att skulle
              det bli ett regeringsskifte upphör ROT-avdraget att gälla. Det
              är den tydliga signal som Jan Lindholm ger.
            </seg>
            <seg xml:id="i-9227d081bf7e9b87-0">
              De andra delar som jag räknade upp, alltså garantier i stället
              för bidrag, olika upplåtelseformer, strandskyddet, utökad andrahandsuthyrning
              och till- och frånval, är bra förslag som stimulerar valfriheten
              och ökar möjligheten att påverka sin vardag. Jag vill fråga Jan
              Lindholm om han är beredd att ställa upp när det gäller samtliga
              de förslag som alliansen har presenterat och kommer att presentera
              som en del i att utvidga bostadssektorn.
            </seg>
          </u>
          <note type="speaker" xml:id="i-ab70f94587194784-0">
            Anf. 153 JAN LINDHOLM (mp) replik:
          </note>
          <u who="jan_lindholm_ff5f4c" xml:id="i-f88ee2dff2973f89-2">
            <seg xml:id="i-1ea1879630b6d34d-0">
              Herr talman! Jag ska först kommentera det som skulle vara någon
              form av nyhet, som Lennart Pettersson försöker beskriva det. Det
              är väldigt tydligt i vårt alternativ att vi föreslår ett tidsbegränsat
              ROT-avdrag. Det behöver inte betyda att konjunkturen vänder direkt
              efter ett maktskifte efter 2010, men det gör den väl ganska snart,
              skulle jag kunna tänka mig, med en bra bostadspolitik. Då finns
              det inte längre någon anledning att ha en särskild subvention
              av bostadssektorn när den rullar på av egen kraft.
            </seg>
            <seg xml:id="i-14876c3f45655d88-0">
              Jag tycker visst att man kan förändra skattesystemen utifrån
              de förutsättningar som finns.
            </seg>
            <seg xml:id="i-944accad4692d9c8-0">
              Jag kan bara konstatera att det i det här replikskiftet än mer
              har tydliggjorts att man från högerkartellens sida inte har någon
              bostadspolitik vare sig för de trångbodda, för de betalningssvaga
              eller för de bostadslösa. Man hänvisar till sin näringspolitik
              som ska göra att människor ska få ökad kraft, och det är jättebra.
              Men näringspolitiken lyckas inte, även om den är framgångsrik,
              att hjälpa alla människor över trösklarna. Ni har er socialpolitik
              som har tagit över en del av det som tidigare har betraktats som
              bostadspolitik. Det har blivit socialpolitik nu i stället för
              att hjälpa dem som inte klarar sig på egen hand. Det är väl en
              värderingsfråga där vi beroende på vad vi kommer ifrån för verklighet
              har olika syn. Jag kommer från en verklighet där man inte gillar
              att gå med mössan i hand och be om stöd. Det gör kanske inte alla.
            </seg>
            <seg xml:id="i-53f28c6377235a0c-0">
              Man har olika syn på begreppen, som har förändrats med den borgerliga
              regeringens förändring av innehållet i de stöd som tidigare mer
              betraktades som rättigheter men som numera har blivit socialpolitik.
              Det är förändringar, och jag hoppas att de ska kunna fortsätta
              men åt ett annat håll efter valet 2010.
            </seg>
          </u>
          <note xml:id="i-e4716ea07dab1a65-1">
            Överläggningen var härmed avslutad.
          </note>
          <note xml:id="i-684cd757224622f5-0">
            13 § Försvar och samhällets krisberedskap budgetåret 2009
          </note>
          <note xml:id="i-a2c450ed2f08dec6-2">
            Föredrogs
          </note>
          <note type="speaker" xml:id="i-525f8e6359ea1548-0">
            Anf. 154 ANDERS KARLSSON (s):
          </note>
          <u who="anders_karlsson_748720" next="cont" xml:id="i-75924777b326703f-0">
            <seg xml:id="i-06570aa2e12a81cf-0">
              Herr talman! Jag har under året besökt nästan samtliga Försvarsmaktens
              anläggningar från Arvidsjaur i norr till Revingehed i söder flygflottiljer,
              arméförband och marinbaser, centrum och skolor, FM Logs verkstäder
              och NBG:s slutövning. Jag har träffat och fört samtal med i princip
              alla Försvarsmaktens generaler liksom med soldater, sjömän och
              värnpliktiga. Jag har diskuterat med de för Försvarsmakten så
              viktiga civilanställda, och jag har talat med FOI:s forskare.
            </seg>
            <seg xml:id="i-e2a356abb0f6cb19-0">
              Efter att ha sett verksamheten, pratat med dem som befinner sig
              där ute och känt av stämningarna kan jag säga att jag är både
              imponerad och bekymrad.
            </seg>
            <seg xml:id="i-2112a30fbefd6425-0">
              Det är naturligtvis en i många stycken imponerande verksamhet
              som bedrivs. Den är baserad på oerhört professionella och lojala
              människor, vilka ger sitt yttersta och lyckas få fram resultat
              trots många gånger svåra ekonomiska förhållanden samt oklara och
              ryckiga politiska besked.
            </seg>
            <seg xml:id="i-426a2cea1333acc4-0">
              Ett besök som jag särskilt minns var i Arvidsjaur där några av
              landets bästa soldater tränas i krävande miljöer med mycket små
              resurser. Det var mycket intressant att prata med de värnpliktiga.
              Flera av dem hade inte från början tänkt sig att göra värnplikt,
              men efter information från Pliktverket ville de gå en av de mest
              krävande utbildningarna en imponerande verksamhet.
            </seg>
            <seg xml:id="i-20387d6c5fc10e5b-0">
              Herr talman! Jag har blivit bekymrad över hur brist på en tydlig
              målbild från den politiska nivån nu håller på att skapa en känsla
              av uppgivenhet hos delar av försvarets personal. Som någon sade:
              Vi har varit med om kris och neddragningar förr, nu vet vi inte
              vart politikerna vill att vi ska gå.
            </seg>
            <seg xml:id="i-67aacb49bcfc1799-0">
              Detta får konsekvenser. FOI förlorar forskare, Försvarsmakten
              officerare och de som slutar är, som nästan alltid, de som man
              egentligen vill ha kvar.
            </seg>
            <seg xml:id="i-f109d9c40bfc262b-0">
              Här faller ett stort ansvar på regeringen. Ryckigheten i besked
              samt fördröjningen av planeringsanvisningar och av den försvarspolitiska
              inriktningspropositionen allt har bidragit till oro och osäkerhet.
              Det är klart att om regeringens företrädare vid ena tillfället
              säger att Georgienkrisen inte påverkar svensk försvarspolitik
              för att i nästa stund senarelägga den försvarspolitiska inriktningspropositionen
              med hänvisning till Georgien blir det förvirrat. Vilken väg regeringen
              väljer får konsekvenser. Därför är det inte konstigt att upprörda
              medborgare ifrågasätter om regeringen försöker smyga oss in i
              Nato bakvägen.
            </seg>
            <seg xml:id="i-dd9640204d1a6c49-0">
              Jag blev också bekymrad när jag såg hur hela Försvarsmakten i
              princip har fått ställas om för att producera ett enda förband,
              Nordic Battlegroup. Alltför många gånger har jag fått höra någon
              säga: NBG var bra, men den tog nästan alla våra resurser under
              flera år. Allt annat fick stå tillbaka.
            </seg>
            <seg xml:id="i-a519400eedbf7fba-0">
              Det är inte rimligt.
            </seg>
            <seg xml:id="i-7b37b2eee8cdc057-0">
              Vi ska också komma ihåg att ingen av EU:s snabbinsatsstyrkor
              någonsin använts. Det ska vi vara tacksamma för, men det är också
              ett problem. Stora resurser i EU plöjs ned i snabbinsatsförband
              i en beredskap som inte utnyttjas. Vi vill se att regeringen lyfter
              fram frågan på EU-nivå. Vi tror att andra verktyg kan göra mer
              nytta.
            </seg>
            <seg xml:id="i-cffe134e5e603395-0">
              Vi är övertygade om att Sverige kan uträtta mer om vi får göra
              färre men längre insatser. Då kan vi göra en annan skillnad på
              plats, och det blir enklare för Försvarsmakten att planera.
            </seg>
            <seg xml:id="i-a10b5f8727316c39-0">
              I regeringens strategi för internationella insatser upprepas
              bara mantrat att Försvarsmakten ska göra allt hela tiden, vilket
              är kostnadsdrivande. Politik handlar om att prioritera. Med en
              tydlig strategi kan Sveriges bidrag till internationell fred och
              säkerhet göra större nytta. Strategin måste förtydligas för att
              kunna gälla som vägledning för Försvarsmakten.
            </seg>
            <seg xml:id="i-0c3fea854d45fe1a-0">
              Vi socialdemokrater vill tillfälligt minska Sveriges internationella
              insatser för att snabbare kunna ställa om försvarets organisation.
              Efter ett nästan tio år långt engagemang i Kosovo menar vi att
              det är dags att avsluta den militära insatsen i Kfor men fortsätta
              vårt civila engagemang. Vi tycker också att det är rimligt att
              Sverige ställer upp med endast ett mindre bidrag till NBG 2011.
            </seg>
            <seg xml:id="i-cdcba469bec468be-0">
              Herr talman! Ett annat område som är mycket viktigt att överväga
              är personalförsörjningen. Det berör försvarets struktur, ekonomi
              och folkförankring. Här har regeringen i planeringsanvisningarna
              angivit att värnplikten inte längre bör utnyttjas för uttagning
              till militär grundutbildning.
            </seg>
            <seg xml:id="i-4a4bd5b31824bfcb-0">
              Vi socialdemokrater markerade i Pliktutredningen att vi anser
              att det ännu finns alldeles för lite underlag för att man ska
              kunna ta ställning. Vi accepterade att utredningen gick vidare
              men underströk att det inte innebär ett ställningstagande för
              detta alternativ. Det finns fortfarande betydande osäkerhet i
              faktorer som bland annat kostnader, att rätt personal kan attraheras,
              konjunkturkänslighet i rekrytering och hur ett förändrat system
              påverkar folkförankringen. Vi kommer att ta ställning när fakta,
              kostnadsberäkningar och konsekvensanalys finns på bordet. Svaret
              på de eventuella brister som finns i dagens system bör inte nödvändigtvis
              vara att avskaffa värnplikten.
            </seg>
            <seg xml:id="i-eb706e84f1f73642-0">
              Vi menar att det finns ett antal rationaliseringar som kan göras
              inom Försvarsmaktens stödverksamheter och som inte påverkar försvarets
              förmåga. Det handlar om en sammanhållen logistikprocess som grundar
              sig på en helhetssyn där bland annat försvarsindustrin får axla
              ett större ansvar för materielsystemens tillgänglighet. Det handlar
              om en effektivare statlig fastighetsförvaltning, en mer rationell
              planeringsprocess i enlighet med ESV:s rapport samt en överflyttning
              av civila uppgifter från Försvarsmakten till civila myndigheter.
              Detta är åtgärder som hade kunnat vidtas redan i höst och därmed
              snabbare ge besparingar.
            </seg>
            <seg xml:id="i-1e7a29f682239200-0">
              Herr talman! Vi socialdemokrater vill se ett modernt, effektivt
              och folkligt förankrat försvar. Rätt utbildning, högteknologisk
              materiel, effektiv organisation och ett försvar med en folklig
              förankring, det är vår målsättning. Vi arbetar därför parallellt
              med regeringen för att ta fram en väl avvägd lösning för Försvarsmakten.
            </seg>
            <seg xml:id="i-cc0791f8828082f5-0">
              Det finns en bred enighet på många områden vad gäller försvarsfrågorna.
              Socialdemokraterna har deltagit i Försvarsberedningens arbete
              och i Pliktutredningen, för vi tycker att det är viktigt att hitta
              breda lösningar.
            </seg>
            <seg xml:id="i-da6c9e811c6cccf3-0">
              För oss socialdemokrater har en bred uppgörelse om försvarets
              framtid varit ett av våra viktigaste krav de senaste åren. Det
              är viktigt med en långsiktighet i försvars- och säkerhetspolitiken
              som sträcker sig över val. Vi är övertygade om att det svenska
              försvaret utvecklas bäst genom att vi skänker långsiktighet genom
              breda överenskommelser i Sveriges riksdag. Tyvärr, måste jag säga,
              möts jag av ett kallt avvisande från den moderate statsministern
              och den moderate försvarsministern.
            </seg>
            <seg xml:id="i-6a788809a814c3b9-0">
              Socialdemokratins partiledare har vid upprepade tillfällen sökt
              partiledarsamtal. Det är naturligt eftersom det finns en bred
              enighet inom många områden vad gäller utvecklingen av Sveriges
              försvar.
            </seg>
            <seg xml:id="i-53a6d8ede16fbae9-0">
              Som jag ser det finns det inte några oöverstigliga hinder för
              att komma överens. Jag tror fortfarande att det skulle vara möjligt.
              Men det går inte att göra allt hela tiden. Det krävs prioriteringar.
              Försvarsmakten kan i dagens läge inte utföra stora, internationella
              uppdrag i en allt tuffare miljö, upprätthålla tusentals män och
              kvinnor i en nordisk snabbinsatsstyrka och samtidigt spara pengar.
              Det är ogörligt. Låt oss hitta rimliga nivåer och kostnadseffektiva
              lösningar. Det krävs att vi noga tänker över alla konsekvenser
              av olika beslut så att vi inte står med en dyr Ferrari i garaget
              som vi inte har råd att använda.
            </seg>
            <seg xml:id="i-923772dc7413d6c7-0">
              Eftersom riksdagens majoritet i första steget av budgetprocessen
              den 19 november har fattat beslut om att ställa sig bakom regeringens
              budgetförslag och därmed gett budgetpolitiken en helt annan inriktning
              än den vi hade önskat avstår vi från att reservera oss. Vårt budgetalternativ
              bör ses som ett sammanhållet paket där någon eller några delar
              inte kan brytas ut och behandlas isolerat.
            </seg>
            <seg xml:id="i-8b73378ea96567ab-0">
              Herr talman! Till sist vill jag bara säga några ord om Flygvapnets
              musikkår i Göteborg och Marinens musikkår i Karlskrona. Vi socialdemokrater
              har tillsammans med v och mp i en reservation föreslagit att innan
              beslut fattas om omlokalisering av verksamheten ska huvudmannaskapet,
              lokaliseringen och de ekonomiska konsekvenserna utredas.
            </seg>
            <seg xml:id="i-592a1103b12effe8-0">
              Med detta sagt vill jag yrka bifall till reservation nr 4.
            </seg>
          </u>
          <note xml:id="i-1040e558f6a2fa0b-0">
            I detta anförande instämde Mats Berglind, Peter Jonsson och Åsa
            Lindestam (alla s).
          </note>
          <note xml:id="i-6e2a3f2186b5caee-0">
            Anf. 155 GUNILLA WAHLÉN (v):
          </note>
          <u who="anders_karlsson_748720" prev="cont" xml:id="i-5eb808fca775ef3d-0">
            <seg xml:id="i-ba1a9d1b4288f169-0">
              Herr talman! Vi kan läsa, i såväl budgetpropositionen som i den
              borgerliga majoritetens utskottstext i betänkandet, att Försvarsmaktens
              ekonomi är i obalans. Det står: Regeringen har konstaterat att
              Försvarsmaktens ekonomi nu är i obalans. Det står även att vi
              inte får en långsiktig budget nu, utan den kommer senare. Sedan
              kommer även regeringens försvarsproposition, senare, under våren,
              får vi hoppas. Ja, vi hoppas att den inte blir förskjuten ytterligare
              tid av någon yttre eller inre omständighet.
            </seg>
            <seg xml:id="i-0ee6965e43037395-0">
              Försvarsministern tänker sig att då, senare, i vårpropositionen
              föreslå en långsiktig försvarspolitisk inriktning för försvaret
              och dess utnyttjande. Så nu, i dag, ska vi egentligen bara ta
              ställning till budgeten för 2009. Trots detta oklara läge presenterar
              ni från alliansregeringen en otydlig och svepande försvarsbudget
              som omfattar över 40 miljarder.
            </seg>
            <seg xml:id="i-b70b8e7fea0958a0-0">
              Herr talman! En i många delar helt enig försvarsberedning var
              i våras överens om flera mycket bra förändringsförslag som vi
              överlämnade till försvarsministern i juni. Varför har inte försvarsministen
              arbetat in fler av dessa förslag nu i höstens budget? Vad väntar
              ni på? Vad är det vi i oppositionen väntar på? Och vad är det
              Försvarsmakten väntar på? Var finns en långsiktig planering för
              ett modernt, flexibelt, robust försvar för framtiden? Jag hoppas
              att försvarsministern senare i dag i denna debatt ger oss svar.
            </seg>
            <seg xml:id="i-eb2cb9e0a2b751f2-0">
              Vi vill ha besked om hur den borgerliga alliansen ser på personalförsörjningen,
              framtiden för de nationella skyddsstyrkorna och hemvärnet. Vi
              vill även ha besked om framtiden för frivilligorganisationerna.
            </seg>
            <seg xml:id="i-5e6c285824100ef1-0">
              Tänker ni fortsätta på den väg ni slagit in på, ett kostsamt,
              slimmat yrkesförsvar som under Nato- eller EU-ledning ska verka
              i länder långtbortistan? Eller vill ni skapa ett försvar med stor
              försvarsförmåga som kan användas både här och nu här hemma, närvarande
              i hela landet och insatt i internationella missioner?
            </seg>
            <seg xml:id="i-4a13420c9f5e3474-0">
              Herr talman! Vi i Vänsterpartiet har, trots avsaknad av besked
              och tydlighet, i denna budget ändå lagt fram några förslag på
              omprioriteringar inom Försvarsmakten. Vi vill stärka och utöka
              våra nationella skyddsstyrkor, vi vill att de ska ha ett eget
              budgetansvar och inte längre fungera som ett dragspel när Försvarsmakten
              inte kan hålla sin budget i balans. Vi vill förstärka dem ekonomiskt
              med ytterligare 80 miljoner.
            </seg>
            <seg xml:id="i-dd5c17582ac34a26-0">
              Trots att vi ännu inte fått besked av den samlade om den nu är
              så samlad alliansen vill Vänsterpartiet redan nu i 2009 års budget
              förstärka frivilligorganisationerna med 20 miljoner. Frivilligorganisationerna
              och de nationella skyddsstyrkorna är i dagsläget en del i det
              som garanterar en fortsatt folklig förankring och tillgänglighet
              här och nu. De är organisationer med stor erfarenhet samt kunskap
              om villkor och förutsättningar i hela landet.
            </seg>
            <seg xml:id="i-c36fd8987af5f6cb-0">
              Herr talman! Sveriges oberoende av andra länder när det gäller
              att bibehålla och utveckla vår försvarsförmåga och ansvara för
              vår territoriella säkerhet har minskat drastiskt. Vårt beroende
              av Nato är totalt. Regeringen sluter allt fler avtal inom EU och
              binder fast oss i ett beroende även på den nivån.
            </seg>
            <seg xml:id="i-e09f219086950f66-0">
              Regeringen har exempelvis lovat och skrivit avtal om att vi ska
              sätta upp en ny Nordic Battlegroup 2011 trots att försvarets ekonomi
              inte är i balans och trots att det var NBG 08 som spräckte budgeten
              och skapade underskott. Regeringen har även skrivit dyra avtal
              om gemensam transportförmåga med Nato och flera EU-länder. Nej,
              lägg EU:s stridsstyrka på hatthyllan. Gör detsamma med SAC, och
              Occar också för den delen.
            </seg>
            <seg xml:id="i-4a08bf7b1234163f-0">
              Regeringen föreslår att resurserna till internationella insatser
              ska öka med 130 miljoner. Detta förslag avvisar vi i Vänsterpartiet.
              I stället för att utöka våra internationella insatser bör vi avveckla
              exempelvis vårt EU-styrda samarbete, säga nej till en ny beredskapsperiod
              för NBG 2011 samt dra tillbaka våra militära trupper från Afghanistan
              och göra en plan för utträde ur Kosovo. I stället bör Sverige
              kraftigt förstärka bistånd och olika typer av civila insatser
              i dessa länder. Vi föreslår därför en nedskärning på 641 miljoner
              kronor för internationella insatser 2009.
            </seg>
            <seg xml:id="i-1f2bdfc436e14219-0">
              Vi vill även slopa alla medel i försvarsbudgeten som vi skattebetalare
              betalar in för att främja vapenindustrins export. Vi har ju i
              närtid kunnat erfara att hur mycket stimulansåtgärder och program
              för att exportera JAS till Norge vi än bekostar är det ändå andra
              faktorer som avgör. Historiskt kan vi konstatera att hela försvarsexportstödsmarknaden
              är osund och stimulerar till bestickning, mutanklagelser och andra
              oegentligheter. Sverige ligger bland top ten i vapenexportligan.
              Vårt regelverk för vapenexport är helt urholkat och missbrukat
              så att vapen tillverkade i Sverige finns i snart sagt alla länder
              som vill köpa dem även om de inte är demokratier, även om de är
              krigförande.
            </seg>
            <seg xml:id="i-5816b930a65f1d59-0">
              Herr talman! Såväl Sverige som EU:s medlemsstater har ställt
              sig bakom FN:s resolution 1325 om kvinnor, fred och säkerhet.
              Ett av målen i resolutionen är att öka kvinnors deltagande och
              representation på alla beslutsnivåer inom fredsbevarande insatser.
              Det är dock uppenbart att EU och dess medlemsstater inte lever
              upp till sina åtaganden i resolution 1325.
            </seg>
            <seg xml:id="i-1adc63c1c1f2e74c-0">
              Utvecklingen går åt rätt håll, men den går med myrsteg. Försvarsmakten
              måste bli mer jämställd, och det behöver tas krafttag och långa
              bautakliv framåt. Vänsterpartiet föreslår därför en förstärkning
              med 50 miljoner för att vi ska nå upp till våra åtaganden i FN:s
              resolutioner 1325 och 1820.
            </seg>
            <seg xml:id="i-fbf6563f2a0ed82a-0">
              Även de trakasserier och den diskriminering som HBT-personer
              och personer med annan etnisk bakgrund än svensk utsätts för är
              ett stort problem, som snabbt måste åtgärdas inom Försvarsmakten.
            </seg>
            <seg xml:id="i-8791f1d8a8b72805-0">
              Vi föreslår därför följande:
            </seg>
            <seg xml:id="i-cf5bef7f25a346ce-0">
              Sätt upp konkreta mätbara mål för jämnare könsfördelning, och
              utvärdera målen kontinuerligt.
            </seg>
            <seg xml:id="i-caa03cc525416c07-0">
              Ställ krav på att vi i Sverige och EU:s medlemsländer alltid
              ska föreslå både kvinnor och män när man nominerar personal till
              fredsbevarande insatser.
            </seg>
            <seg xml:id="i-26ab7e7f83054d10-0">
              Förbättra och granska rekryteringsprocessen ur ett genusperspektiv.
            </seg>
            <seg xml:id="i-d486a4a3ac017e7d-0">
              Förstärk genusutbildningen för den rekryterande personalen i
              stället för att bara ge dem en kort snabbkurs.
            </seg>
            <seg xml:id="i-80cf804f9d854e83-0">
              I EU:s säkerhetsstrategi konstateras att hoten mot EU inte är
              territoriella. Hot som identifieras är bland annat fattigdom,
              aids, brist på naturresurser, regionala konflikter, korruption,
              terrorism och organiserad brottslighet. Ja, vi känner igen detta
              från Försvarsberedningen. EU gör samma bedömning, och det har
              lett till att EU tar en aktiv roll i internationella insatser
              till exempel i Afghanistan, Palestina, Kosovo och Kongo och att
              Kommittén för utrikes- och säkerhetspolitik har fått en förstärkt
              roll vid krishantering. Men frågor om kvinnor, genus och jämställdhet
              nämns över huvud taget inte i säkerhetsstrategin.
            </seg>
            <seg xml:id="i-41e7f54e7fac64e1-0">
              Herr talman! Regeringen föreslår en ökad budget för Försvarets
              radioanstalt med anledning av lagen om signalspaning i försvarsunderrättelseverksamhet.
              Förslaget innebär en ökning på 20 miljoner 2009, 44 miljoner 2010
              och 66 miljoner 2011. Vänsterpartiet föreslår i sin motion om
              signalspaning att en parlamentarisk utredning bör tillsättas.
              I avvaktan på ett nytt beslut om signalspaning yrkar vi därför
              avslag på regeringens förslag om utökade resurser för Försvarets
              radioanstalt.
            </seg>
            <seg xml:id="i-f93c02b66d89a0f9-0">
              Eftersom en parlamentariskt tillsatt utredning pågår om totalförsvarsplikten,
              hur den ska organiseras, hur personalförsörjningen ska säkras,
              utbildningslängd med mera avstår jag från att i dag diskutera
              den och hoppas få återkomma till den i vårpropositionen.
            </seg>
            <seg xml:id="i-5a36b675e2c8c6aa-0">
              Jag anser att Kustbevakningen och krisberedskapen fyller en viktig
              funktion i samhället. Deras verksamhetsansvar kommer att utökas
              i framtiden. Myndigheten för samhällsskydd och beredskap är en
              ny myndighet, och det kan kanske vara nödvändigt med en förstärkning
              till myndigheten eftersom det nya uppdraget, att minska risken
              för och konsekvenserna av allvarliga skador, kriser och olyckor,
              i dagsläget är ett mycket brett uppdrag. Till detta kommer att
              de även ska medverka till att minska lidande vid allvarliga olyckor
              och katastrofer i andra länder. Vi avser att återkomma med förslag
              inom dessa områden i samband med försvarspropositionen.
            </seg>
            <seg xml:id="i-74a177aab48d9a16-0">
              Eftersom majoriteten av kostnaderna under utgiftsområde 6 inte
              är specificerade och spårbara är det omöjligt att komma med exakta
              siffror i vår budgetmotion. Det måste vara möjligt att härleda
              utgiftsposterna på ett avsevärt bättre sätt för att vi i oppositionen
              på ett seriöst sätt ska kunna bearbeta utgiftsområdets samlade
              budget på 44,7 miljarder.
            </seg>
            <seg xml:id="i-f6de042b36bd8c8b-0">
              Avslutningsvis, herr talman, vill jag lyfta fram vår gemensamma
              motion om musikkårerna, och för säkerhets skull yrkar jag redan
              nu bifall till reservation 4.
            </seg>
            <seg xml:id="i-48548b27a660226a-0">
              Kommer vi att få ett besked i dag, eller ska deras verksamhet
              också hänga i luften i väntan på våren?
            </seg>
            <seg xml:id="i-0c29b16539b86515-0">
              Ska verksamheten finnas kvar i Karlskrona och Göteborg?
            </seg>
            <seg xml:id="i-a4d1b0d0f508f34b-0">
              Är det verkligen sant att ni vill avskeda musikerna och anställa
              dem som startar egna företag och har F-skattsedel?
            </seg>
            <seg xml:id="i-bc57f7f3f132bf3f-0">
              Kommer ni att göra en genomgripande utredning innan snabba, oövertänkta
              beslut fattas, som vi föreslår i vår gemensamma motion?
            </seg>
            <seg xml:id="i-427037f9c32b480b-0">
              Kommer musikkårerna att höras över hela landet under våren, eller
              måste vi förlita oss på att endast vårfåglarna sprider ljuva toner
              över landet i väntan på försvarspropositionen?
            </seg>
          </u>
          <note xml:id="i-9a5256bf04743d56-0">
            Jag yrkar bifall till reservationerna 1 och 4.
          </note>
          <note type="speaker" xml:id="i-f2ffc6f424d30193-0">
            Anf. 156 PETER RÅDBERG (mp):
          </note>
          <u who="peter_radberg_980aa0" xml:id="i-4114ef554b288bb7-0">
            <seg xml:id="i-4aeec54114671aca-0">
              Herr talman! Halva mandatperioden har gått, och regeringen har
              ännu inte presenterat någon långsiktig försvarspolitik för de
              närmaste åren. Vad vill regeringen på sikt med försvarspolitiken?
            </seg>
            <seg xml:id="i-1313bdc3a7fc6dd3-0">
              Det här blir tyvärr en försvarsdebatt i väntan på den försvarspolitiska
              proposition som kommer till våren. Den ska förhoppningsvis ge
              besked om åt vilket håll Sverige ska gå i försvarspolitiken.
            </seg>
            <seg xml:id="i-3a3392f7df0a58f4-0">
              Femdagarskriget mellan Ryssland och Georgien var anledningen
              till att försvarsministern sköt fram inriktningspropositionen
              till mars nästa år. Men frågan är om den anledningen är korrekt.
            </seg>
            <seg xml:id="i-c3db38767296fb5c-0">
              I Svenska Dagbladet från den 17 augusti skriver försvarsministern
              att Försvarsdepartementet håller på med den säkerhetspolitiska
              inriktningen genom att uppdatera och fördjupa den säkerhetspolitiska
              analysen. Om Försvarsdepartementet var i gång med arbetet redan
              efter sommaren borde den säkerhetspolitiska analysen vara klar
              i dag.
            </seg>
            <seg xml:id="i-0bbffe4915769658-0">
              Försvarsminister Sten Tolgfors sade i augusti och har sedan upprepat
              vid flera tillfällen att försvarets tillgänglighet ska öka och
              dess beredskapstider kortas samt att förbandens användbarhet ska
              öka etcetera. Det är också den inriktning som Försvarsberedningen
              lade fram i juni och som försvarsministern har accepterat. Det
              finns med andra ord en samstämmighet mellan regeringen och Försvarsberedningens
              samtliga partier i synen på hur man ska gå vidare med den säkerhetspolitiska
              inriktningen. Då blir huvudfrågan: Vad är problemet?
            </seg>
            <seg xml:id="i-b400542981398076-0">
              Men den 9 september kunde vi läsa att försvarsministern gör på
              stället halt och skjuter upp inriktningsbeslutet. Hela skulden
              lägger han på kriget mellan Ryssland och Georgien. Försvarsministern
              sade att det krävs en ny säkerhetspolitisk bedömning och att det
              kan leda till omprövning av hela försvarspolitiken.
            </seg>
            <seg xml:id="i-a4089379afb6421e-0">
              Herr talman! Här har vi en försvarsminister som är beredd att
              ompröva hela den svenska försvarspolitiken på grund av femdagarskriget
              mellan Ryssland och Georgien. Den här typen av utspel visar regeringens
              svaghet och beslutsångest. Regeringen har inte den långsiktiga
              försvarspolitiken klar för sig.
            </seg>
            <seg xml:id="i-e51e75e250101536-0">
              Men vad är det försvarsministern fick veta den 9 september som
              han inte visste i augusti?
            </seg>
            <seg xml:id="i-95f997d7d293c7f0-0">
              Svaret är att regeringen inte har klarat av uppgiften. Moderaterna
              kommer inte heller överens med Folkpartiet i olika försvarsfrågor,
              vilket troligtvis har försenat hela inriktningspropositionen.
              Det här ger en bild av en regering som inte klarar av att regera
              på ett trovärdigt sätt. Det här spelet tillhör den lägre divisionen
              i politiken.
            </seg>
            <seg xml:id="i-101aa0161be45f55-0">
              Konflikten i Kaukasusområdet har pågått i flera hundra år och
              aktualiserades i och med Sovjetunionens fall för ca 17 år sedan.
              Regeringen kan inte säga att man inget visste. Men försvarsministern
              blev i alla fall helt överraskad och är beredd att ompröva hela
              försvarspolitiken på grund av denna konflikt.
            </seg>
            <seg xml:id="i-b47990ca6ea20035-0">
              I den inhemska debatten kan det ibland framstå som om Georgienkonflikten
              i sig kräver nya svenska prioriteringar. Det är inte Miljöpartiets
              uppfattning. Naturligtvis ska konflikten noga analyseras vad gäller
              både det ryska och det georgiska agerandet samt hur det internationella
              systemet har hanterat krisen. Men det svenska försvaret behöver
              ställas om till ett mer flexibelt och användbart försvar alldeles
              oberoende av Georgienkonflikten. Det står naturligtvis klart att
              europeisk säkerhetspolitik påverkades av konflikten, men någon
              totalt förändrad situation eller en ny världsordning är det svårt
              att föreställa sig.
            </seg>
            <seg xml:id="i-d92531273e7de30e-0">
              Svensk försvarspolitik måste i dag och i framtiden vila på en
              realistisk hotbild och inte vidta förhastade åtgärder som kan
              motverka sitt syfte. Hoten mot det svenska samhällets säkerhet
              kan inte mötas med militära medel utan måste motverkas på en lång
              rad andra sätt. Hit hör terrorism, miljöhot, klimatförändringar,
              narkotika- och drogrelaterad brottslighet, ekonomisk brottslighet,
              allvarliga dataintrång och sabotage med mera.
            </seg>
            <seg xml:id="i-9ae3aa7e22cf1064-0">
              När jag vaknat i måndags morse slog jag upp Svenska Dagbladet
              och läste Allan Widmans artikel om JAS 39 Gripen. Jag blev glad
              och såg en glimt av hopp, men blev också till viss del rätt besviken.
            </seg>
            <seg xml:id="i-512fa9bd12a6312b-0">
              Allan Widman skriver att Sverige har för många stridsflygplan.
              Jag håller helt med. Man kan utläsa i hans artikel att vi bör
              ha högst 60 stridsflygplan. Det står inte så ordagrant, men jag
              utläste det.
            </seg>
            <seg xml:id="i-0d0e85d4703afc27-0">
              Allan Widman skriver också att Gripen förvisso är den enskilt
              viktigaste komponenten i vårt luftförsvar, inte ett industripolitiskt
              projekt med orealistiska exportförväntningar.
            </seg>
            <seg xml:id="i-7f732d23bd6f1aaa-0">
              Att försvara Sverige territoriellt är och förblir en huvuduppgift
              för vårt försvar, enligt Allan Widman.
            </seg>
            <seg xml:id="i-fd6ddbaee35de7d9-0">
              Vidare skriver Allan Widman att det måste vara slut med att industri-
              och exporthänsyn styr satsningarna. I stället ska de satsningar
              som görs utgå från luftstridskrafternas huvuduppgift: att vara
              en garant för landets säkerhet. Den sista uppfattningen kan jag
              till viss del dela.
            </seg>
            <seg xml:id="i-f3a3015d19b97392-0">
              Herr talman! Det som är intressant är att Folkpartiet går på
              tvärs med vad Moderaterna vill i försvarsfrågan. Vi bevittnar
              helt enkelt en djup spricka mellan Folkpartiet och Moderaterna.
            </seg>
            <seg xml:id="i-b93935d1c553502f-0">
              Försvarsministern har accepterat att vi kan gå ned från 137 JAS-plan
              till 100. Folkpartiet vill nästan halvera detta till 60. Försvarsministern
              vill att de industripolitiska projekten ska fortsätta med oförminskad
              kraft. Folkpartiet säger nej till det. Folkpartiet har varit drivande
              i att avveckla klustervapnen. Regeringen gav med sig motvilligt
              och fick mot sin vilja acceptera att skriva under Oslodeklarationen
              förra veckan. Hur ställer sig försvarsministern till Folkpartiets
              olika förslag?
            </seg>
            <seg xml:id="i-99f42426209ec29f-0">
              Att försvara Sverige territoriellt är och förblir en huvuduppgift
              för vårt försvar, blir Allan Widmans slutsats i artikeln och Folkpartiets
              politik. Därmed ansluter sig Folkpartiet till dem som numera nästan
              uteslutande trycker på det nationella försvaret. Det verkar vara
              Folkpartiets nya huvudnummer i försvarspolitiken. Jag beklagar
              den uppfattningen. Frågan till Folkpartiet blir: Skyddas inte
              längre den svenska säkerheten i första hand genom att vi verkar
              i olika internationella operationer?
            </seg>
            <seg xml:id="i-f823a86b5420f8a1-0">
              Försvarsministern har gång på gång det senaste året sagt att
              vi inte har något invasionshot mot Sverige och att svenska intressen
              skyddas bäst utomlands. Försvarsministern skrev följande den 17
              augusti: Förutsättningen för det tidigare storskaliga invasionshotet
              mot Sverige från en militär supermakt är borta. Östersjön kantas
              idag av Nato- och EU-länder. Den europeiska säkerhetsordningen
              är vidgad till de länder i vårt närområde som tidigare kontrollerades
              av Sovjetunionen.
            </seg>
            <seg xml:id="i-5570fe741dda4eb8-0">
              Även här finns en spricka mellan regeringspartierna Moderaterna
              och Folkpartiet. Moderaterna ser inte något hot och vill verka
              på internationell basis för att främja freden. Folkpartiet vill
              i första hand försvara Sverige. Vilka hot mot Sverige ser Folkpartiet
              som motiverar att ni i första hand vill trycka på det svenska
              försvaret?
            </seg>
            <seg xml:id="i-ee5c50cf1833dbc9-0">
              Herr talman! På punkt efter punkt finns en djup klyfta i väsentliga
              delar i försvarspolitiken mellan dessa regeringspartier.
            </seg>
            <seg xml:id="i-7b17a6d3468f8747-0">
              Miljöpartiet välkomnar ändå att Folkpartiet äntligen säger det
              som för de flesta har varit en självklarhet under lång tid, nämligen
              att Gripenprojektet i första hand har varit ett industriprojekt
              mer än ett försvarsprojekt. Miljöpartiet välkomnar också Folkpartiets
              ställning allmänt i klusterfrågan. Men frågan är hur försvarsministern
              ställer sig till Folkpartiets utspel om att minska antalet stridsflygplan
              och deras syn på Gripen som ett industripolitiskt projekt med
              orealistiska exportförväntningar.
            </seg>
            <seg xml:id="i-d5973d170bf5c35e-0">
              Jag går över till Norgeaffären. Försvarsministern har lagt ned
              mycket prestige på att Saab ska få sälja vårt nya super-JAS-plan,
              E/F-varianten. Saab förlorade mot det amerikanska planet F-35
              på samtliga punkter. Fiasko för Saab och regeringen är det minsta
              man kan säga.
            </seg>
            <seg xml:id="i-7c209c0b762e2750-0">
              Då är frågan: Vad händer nu? Det står väldigt tydligt i propositionen
              att vi ska köpa de åttatio JAS-planen under förutsättning att
              det blir en affär med Norge. Nu när Norge har sagt nej till vårt
              Super-JAS blir frågan till försvarsministern: Kommer regeringen
              att fortsätta med industristödet till Saab, eller kommer man att
              tänka om?
            </seg>
            <seg xml:id="i-6baacf3d0bd23b3a-0">
              Frågan är hur länge skattebetalarna ska bidra med pengar till
              ett företag som inte kan sälja sin produkt. Förra året fick skattebetalarna
              lägga 4,1 miljarder till JAS Gripen för C/D-nivån.
            </seg>
            <seg xml:id="i-c3be1c9068b808ed-0">
              Problemet med Försvarsmakten är att vi har en hel mängd plan,
              men vi har inte råd att öva och använda planen. Flygtimmarna halveras,
              och planen får helt enkelt stå kvar på backen.
            </seg>
            <seg xml:id="i-6249cb0c1c2ba5b9-0">
              Herr talman! Allt detta bottnar i regeringens beslutsvånda. Den
              vill satsa på allting samtidigt. Det går inte ihop ekonomiskt.
              Vi måste någon gång börja lära oss att prioritera efter en hotbild
              som finns.
            </seg>
            <seg xml:id="i-daf9e0f854627691-0">
              Det säger sig självt att om vi lägger upp till 30 procent av
              försvarsbudgeten på materielkostnader räcker inte pengarna till
              någonting annat.
            </seg>
            <seg xml:id="i-967e8a815d374b26-0">
              En ljusning i materieldelen är att regeringen fortsätter att
              dra ned lite grann på materialsidan. Det välkomnar Miljöpartiet,
              eftersom materielkostnaderna är orimligt höga. Sverige har de
              högsta materielkostaderna i Europa räknat i procent till hur mycket
              vi satsar i budgeten.
            </seg>
            <seg xml:id="i-2f08f221d23fd51d-0">
              Det som är olyckligt är att regeringen tar en del av nedskärningen
              på materielsidan och lägger över på förbandsverksamheten. Huvudorsaken
              till att förbanden får mer pengar är, enligt försvarsministern,
              återigen händelseutvecklingen i Kaukasus.
            </seg>
            <seg xml:id="i-fb9fdefa6cddb2a2-0">
              Regeringens politik blir obegriplig när försvarsministern går
              ut med dubbla budskap hela tiden. Regeringen sade för ett tag
              sedan att man skulle se över förbanden och inrikta det svenska
              försvaret mot dess huvuduppgift, internationell verksamhet, och
              fortsätta övergången från ett invasionsförsvar till ett insatsförsvar.
            </seg>
            <seg xml:id="i-c53bd704ad2fc1c3-0">
              Vad hände? Man gör återigen på stället halt och skickar motsatt
              besked att alla regementen ska vara kvar och att de dessutom ska
              få mer pengar på grund av händelsen i Kaukasus. Det blir helt
              obegripligt.
            </seg>
            <seg xml:id="i-bb7e48f179995b49-0">
              Försvarsministern säger att våra viktigaste uppgifter är att
              verka utomlands för att bidra till fred och stabilitet i världen,
              vilket också gynnar vår säkerhet.
            </seg>
            <seg xml:id="i-08ad670716f88158-0">
              Nästa gång försvarsministern uttalar sig kan ett femdagarskrig
              mellan Ryssland och Georgien få den svenska försvarsministern
              att vända på den svenska försvarspolitiken 180 grader. Det är
              helt enkelt inte vettigt.
            </seg>
            <seg xml:id="i-15d0baac1ae932d5-0">
              Vi har inte råd att satsa på allting, som jag sade alldeles nyss.
              Men det är precis det som försvarsministern gör. Det är ju därför
              som försvarsbudgeten kommer i obalans gång på gång, vilket nu
              har hänt ett antal gånger.
            </seg>
            <seg xml:id="i-88bee426ba2b91bb-0">
              Jag ska avsluta med att tala lite om vapenexporten. Debatten
              om svensk vapenexport är fortfarande het. Sverige har ökat sin
              vapenexport med över 100 procent sedan Irakkriget startade år
              2003.
            </seg>
            <seg xml:id="i-a6409431d1f07574-0">
              Svenska vapen dödar. Sverige hör till de länder som exporterar
              mest vapen i världen. Vi ligger på nionde plats i världen om vi
              räknar i dollar, och vi ligger på andra plats i världen om vi
              räknar hur mycket vi exporterar per capita.
            </seg>
            <seg xml:id="i-6dc94be3ccebca39-0">
              Miljöpartiet har sedan länge krävt att vapenexport till krigförande
              och människokränkande länder ska upphöra eftersom det legitimerar
              förtryck och försvårar demokratiutvecklingen. Vapenexporten borde
              överensstämma med utvecklingspolitiken. Sverige ska inte ge bistånd
              med den ena handen och sälja vapen med den andra.
            </seg>
            <seg xml:id="i-a6732cad6d903e93-0">
              Svensk lag säger att vapen inte bör säljas till krigförande länder
              eller till länder som bryter mot mänskliga rättigheter. Det har
              dock skett vid flera tillfällen och kommer troligtvis att fortsätta
              framöver.
            </seg>
            <seg xml:id="i-da08fbe8693fc83f-0">
              Svenska vapen säljs till länder med stor fattigdom där vapenköpen
              direkt motverkar arbetet mot fattigdom. Det är ett grundläggande
              problem att världen väljer att prioritera militära satsningar
              i stället för att lösa problemet med fattigdom. För varje krona
              som läggs på bistånd i världen läggs ytterligare 15 kronor på
              militära utgifter.
            </seg>
            <seg xml:id="i-925cbaa20499ced3-0">
              När riksdagen beslutade om politiken för global utveckling i
              december 2003 var huvudpunkten att Sveriges politik måste vara
              samstämmig: Det Sverige säger och gör i ett sammanhang måste stämma
              med svenskt agerande i ett annat. Alla politikområden måste sträva
              åt samma håll.
            </seg>
            <seg xml:id="i-8985f7d19add2351-0">
              Målet är att bidra till en rättvis och hållbar global utveckling.
              Politiken ska präglas av ett rättviseperspektiv och kännetecknas
              av de fattigas perspektiv på utveckling. Det innebär att de fattiga
              människornas behov, intressen och förutsättningar ska vara utgångspunkt
              i strävandena mot en rättvis och hållbar utveckling.
            </seg>
            <seg xml:id="i-e21af62f83e9fc74-0">
              Om Sverige ska leva upp till detta bör vapenexporten i varje
              enskilt fall föregås av en problematiserande granskning av huruvida
              vapenexporten riskerar att motverka hållbar utveckling. En försiktighetsprincip
              bör anges i samband med vapenexport som innebär att om det finns
              risk för en målkonflikt bör fattigdomsbekämpningen få företräde.
            </seg>
            <seg xml:id="i-4102aff00dddc8c3-0">
              FN:s utvecklingsorgan UNDP lyfte i sin rapport för ett par år
              sedan fram problemet att militära investeringar av fattiga länder
              hämmar livsviktiga satsningar på rent vatten och sanitet. Pakistan
              omnämns särskilt då landet lägger 47 gånger mer på militären än
              på vatten och sanitet samtidigt som 118 000 människor årligen
              dör av diarré i landet.
            </seg>
            <seg xml:id="i-90f5e8cc6eee4d95-0">
              Under 2006 gav Sverige klartecken till en av de största krigsmaterielaffärerna
              någonsin, exporten av militära radarövervakningssystem just till
              Pakistan.
            </seg>
            <seg xml:id="i-63b592b436186220-0">
              Herr talman! Hur kan ett land som Sverige som värnar om demokrati
              och mänskliga rättigheter gång på gång bryta mot våra egna beslut
              och även mot FN:s mål på den här punkten?
            </seg>
            <seg xml:id="i-5e9ef89d017f3dd5-0">
              Jag vet att den borgerliga majoriteten kommer att med tystnad
              gå förbi den här frågan. Den är tyvärr för känslig att debattera.
            </seg>
            <seg xml:id="i-44c20d748d39eb1a-0">
              Det vore väl inte för mycket begärt att alla politiska partier
              ställer sig bakom en politik som omgående slutar att sälja vapen
              och göra följdleveranser till diktatoriska länder som bryter mot
              mänskliga rättigheter. Det är i varje fall som vi alla säger oss
              vilja ställa oss bakom.
            </seg>
          </u>
          <note xml:id="i-c8e0a77a97c11e49-0">
            Herr talman! Jag yrkar bifall till reservationerna 2 och 4.
          </note>
          <note type="speaker" xml:id="i-871ae6f4999558f6-0">
            Anf. 157 ROLF GUNNARSSON (m):
          </note>
          <u who="rolf_gunnarsson_26c0c7" xml:id="i-634ce0fdb3f17c50-0">
            <seg xml:id="i-df4c68909410503b-0">
              Herr talman! Nu har vi lyssnat på de tre röda spelarna. Anders
              Karlsson var lite grann i sin inledning inne på den oro som han
              påstod fanns inom Försvarsmakten hos försvarsanställda. Jag kan
              trösta Anders Karlsson med att det är tur att han inte ska göra
              resan nu efter att den nya röda trion har bildats. Då skulle man
              snacka om oro.
            </seg>
            <seg xml:id="i-3d635716ada897f6-0">
              Vad händer om man ska spara 8 miljarder på tre år? Det lät på
              Peter Rådberg som att det var enighet om det. Det är det röda
              laget som har sådana förslag. Det är sådana diskussioner som nu
              förs inom försvarsindustrin och inom Försvarsmakten.
            </seg>
            <seg xml:id="i-9e28475420591c5e-0">
              Herr talman! Målet för det svenska militära försvaret ska vara
              att självt och tillsammans med andra inom och utom landet aktivt
              värna våra grundläggande värden och intressen genom att förebygga
              och hantera konflikter och krig, säkerställa landets suveränitet
              samt skydda samhället och dess funktionalitet.
            </seg>
            <seg xml:id="i-bbb49af880f558b0-0">
              Det är detta vi ska ha vårt svenska försvar till. Ledord är tillgänglighet
              och användbarhet såväl här hemma som borta. En viktig del för
              detta mål är den proposition som kommer nästa år, den så kallade
              inriktningspropositionen som här nämnts. Förändringarna träder
              i kraft år 2010 och är fullt genomförda år 2014.
            </seg>
            <seg xml:id="i-5c112826d13d13a2-0">
              Jag kan inledningsvis konstatera att tidtabellen för inriktningspropositionen
              ligger fast. Vi stärker nu förvarets förmåga och värnar Sverige
              nationellt och internationellt. Vi stärker förbandsverksamheten,
              som nämnts här. Vi effektiviserar materielanslaget med 2,3 miljarder,
              vilket i sin tur gör att just förbandsverksamheten kan stärkas.
              Vi fördubblar vår kapacitet för internationella insatser. Inga
              nya nedläggningar kommer att ske under denna period. Vi stoppar
              alltså Socialdemokraternas nedläggningstradition.
            </seg>
            <seg xml:id="i-97ae3e46118fee19-0">
              De åtgärder som regeringen föreslår i budgetpropositionen möjliggör
              för ett starkt försvar och innehåller inga förbandsnedläggningar
              under innevarande mandatperiod. Detta är till skillnad från Socialdemokraternas
              budgetar som lagts fram under tolv år där 60-talet militära förband,
              verksamheter och enheter lagts ned.
            </seg>
            <seg xml:id="i-dc1acf21bbfceff0-0">
              Det är Söderhamn, Östersund, Linköping, Umeå, Strängnäs, Ängelholm,
              Falun, Hässleholm och en mängd andra orter som har fått känna
              på hur Socialdemokraterna med hjälp av Miljöpartiet och Vänstern
              har lagt ned förband, regementen och andra militära verksamheter.
            </seg>
            <seg xml:id="i-191afbcc0888e901-0">
              Här finns en väldigt stor skillnad mellan nu och då. Vi minns
              alla de svarta ekonomiska hål som uppstått genom åren. Men insatser
              som nu görs stärks förbandsanslaget. Vi får en ekonomi i balans.
              Det skapar en effektivare materielförsörjning och samtidigt, vilket
              är viktigt, en bättre ekonomistyrning.
            </seg>
            <seg xml:id="i-4be4173dcdf0faa3-0">
              Det sistnämnda är mycket viktigt. Vi vet att Ekonomistyrningsverket
              kom med en dyster och mycket mörk rapport där man var mycket kritisk
              till hur ekonomistyrningen hos Försvarsmakten sköttes. Rättare
              sagt fanns det klara och konkreta brister i just styrningen av
              ekonomin inom Försvarsmakten.
            </seg>
            <seg xml:id="i-34daf1b252366e6a-0">
              Herr talman! Vi dubblerar alltså vår förmåga att göra insatser
              internationellt en verksamhet och ett solidaritetsarbete som Socialdemokraterna
              nu delvis tycks överge. Det är mycket förvånande och en ny inriktning
              hos Socialdemokraterna. Vår omvärld är liksom den säkerhetspolitiska
              situationen samt karaktären på de internationella insatserna stadd
              i ständig förändring.
            </seg>
            <seg xml:id="i-3eb21401c783c415-0">
              Det som hände i Georgien när Ryssland gick från ord till handling
              överraskade många och gick oerhört snabbt. Detta måste naturligtvis
              finnas med i framtida bedömningar.
            </seg>
            <seg xml:id="i-c9ba2a0114be6487-0">
              Genom insatserna internationellt utvecklar vi också förmågan
              att samverka med andra länder. Kunskapen vi får i internationella
              insatser stärker förmågan och kvaliteten i försvaret även här
              hemma.
            </seg>
            <seg xml:id="i-fa201dea433732fa-0">
              Jag hoppas att det föreligger enighet i tankesättet att vårt
              svenska försvar inte enbart kan utvecklas genom olika övningar.
              Samma förband ska vara tillgängliga för insatser såväl nationellt
              som internationellt. Det svenska försvaret kommer i framtiden
              att vara uppbyggt utifrån bataljonstridsgrupper med bevarad brigadledningsförmåga.
            </seg>
            <seg xml:id="i-920604452a413bc5-0">
              Jag har sett att Socialdemokraterna också har efterlyst en internationell
              strategi för våra internationella insatser. Då måste man grovt
              ha missat att vi antog en sådan här så sent som i våras.
            </seg>
            <seg xml:id="i-9622a9c38df8b558-0">
              Fru talman! I dag på förmiddagen har Socialdemokraterna varit
              med och sagt ja till en utökning av Afghanistanstyrkan och ja
              till fortsatt verksamhet i Kosovo detta i det sammansatta försvars-
              och utrikesutskottet. Samtidigt har Socialdemokraterna i sin budget
              föreslagit att vi ska upphöra med Kosovoinsatsen. Alltså fattas
              det nu pengar, eller rättare sagt ännu mer pengar, i Socialdemokraterna
              budgetalternativ.
            </seg>
            <seg xml:id="i-9b30ab47eea5f152-0">
              Min partikollega Nils Oskar Nilsson kommer senare att ta upp
              det som gäller våra internationella insatser.
            </seg>
            <seg xml:id="i-345b2bee65d9e833-0">
              Fru talman! Mycket glädjande är att hemvärnet eller de nationella
              skyddsstyrkorna i framtiden får en tyngre och viktigare uppgift
              än tidigare. Vi vet ju hur hemvärnet har behandlats under Socialdemokraterna
              tolv år vid makten.
            </seg>
            <seg xml:id="i-91c501a9c1f372a4-0">
              När jag kom in i riksdagen 1994 fanns det 120 000 personer i
              hemvärnet. Sedan har vad man skulle kunna kalla för en slakt av
              hemvärnet skett. 120 000 blev 100 000, det blev 90 000, det blev
              80 000, det blev 70 000, det blev 60 000, det blev 50 000, det
              blev 40 000 och nu är det nere i ca 35 000. Och nu har vi sagt
              halt.
            </seg>
            <seg xml:id="i-2ac0e19301d3a6cb-0">
              Där har ni en bakgrund till och en historiebeskrivning av hur
              det har varit inom det svenska hemvärnet, som nu Socialdemokraterna
              skriver entusiastiska motioner om. Man bör känna till bakgrunden
              och veta hur Socialdemokraterna har hanterat hemvärnet. Då får
              man en aningen fadd smak i munnen när man läser alla entusiastiska
              motioner som socialdemokrater skriver där de hyllar hemvärnet.
              Nu, i opposition, hyllar de alltså de män och kvinnor som numerärt
              sett har slaktats år efter år. Det ger knappast någon trovärdighet.
            </seg>
            <seg xml:id="i-4cb11f5850dd6652-0">
              Fru talman! Alliansen är garanten för att inga nya nedläggningar
              kommer vare sig av förband ute i landet eller av hemvärnets numerär
              detta under innevarande mandatperiod. Vad som sedan sker kan nog
              ingen i denna kammare sia om. Ingen vet hur stora försvarsanslag
              som kommer och som behövs.
            </seg>
            <seg xml:id="i-a370ef12c7ea8d32-0">
              Vi känner i dag inte till de framtida behoven Vi har däremot
              fått oroande signaler. Om det skulle bli ett maktskifte skulle
              det självfallet bli kraftiga nedskärningar igen i försvarsbudgeten.
              Helgens besked om att tre vänsterpartier, tre röda partier, nu
              ska ses som ett regeringsalternativ ger, som jag inledde med att
              säga, ännu större hot mot försvaret och ett kraftigt hot mot försvarsindustrin
              i Sverige. Då skulle hemvärnet åter med all rätt känna sig hotat.
              Försvarsindustrin skulle känna ett kraftigt hot. Övriga verksamheter
              skulle vara hotade av nedläggning och nedskärningar.
            </seg>
            <seg xml:id="i-075d769a6ba119a4-0">
              Ta bara och läs vad Miljöpartiet och Vänstern vill skära bort
              och hur mycket de vill skära ned! Hur många tusen skulle med den
              rödgröna politiken få lämna försvarsindustrin? Ta och läs noga
              vad Vänstern vill i samarbetet kring och med EU och vad man vill
              göra med svensk försvarsindustri! Ta och läs, och lyssna på vad
              Peter Rådberg sade alldeles nyss!
            </seg>
            <seg xml:id="i-7112173988e8381c-0">
              Det blir en nattsvart försvarsbild om man ser Socialdemokraternas
              alternativa budget och dessutom lägger till de två nya röda partierna.
              Detta kallas nu ett alternativ i svensk politik.
            </seg>
            <seg xml:id="i-49dc133562e80030-0">
              Karin Enström kommer i sitt anförande senare att ta upp bland
              annat frågorna om personalförsörjning. Låt mig i alla fall konstatera
              för det gäller personalbiten i allra högsta grad att en klar besvikelse
              är det stora antal tjänster som Högkvarteret har och utvecklingen
              i en tid då vi har minskat i försvaret totalt. Jag bad riksdagens
              utredningstjänst att ta fram siffror på antalet årsanställda på
              Högkvarteret. Jag noterar med stor besvikelse att antalet anställda
              inte har minskat, utan ökat.
            </seg>
            <seg xml:id="i-5db57181660f6123-0">
              Jag satt själv med i den så kallade Peter Lagerblad-utredningen
              under Socialdemokraternas tid. Där trodde vi att vi var helt eniga
              om att antalet anställda i Högkvarteret skulle skäras ned. Men
              så blev det inte. Det påstods då, under Socialdemokraternas tid
              i Försvarsdepartementet, att just Högkvarteret skulle bantas.
              Sådana besparingar räknades också in i budgeten. Men nu har vi
              facit: Medan förbanden runt om i landet lades ned svällde Högkvarteret.
            </seg>
            <seg xml:id="i-03870f3e54a685e9-0">
              Åren 2003, 2004 och 2005 var siffran mellan 1 250 och 1 330 anställda
              för att vara 1 300 år 2006 och öka till 1 352 år 2007. Här måste
              det ske någonting! Det Socialdemokraterna inte lyckades med måste
              vi nu ha som ett mål. Jag hoppas att vi är flera som ställer upp
              bakom detta. Jag kan bara konstatera att byråkratin tyvärr har
              fått svälla på bekostnad av förmågan. Nu måste det ställas hårdare
              krav om en minskning av overheadkostnaderna, som man kan kalla
              Högkvarterets kostnader för.
            </seg>
            <seg xml:id="i-d8dc29a2bf073cea-0">
              Fru talman! Låt mig också säga något om samhällets krisberedskap.
              Den stärks och den utvecklas. Den 1 januari 2009 börjar den nya
              myndigheten sin verksamhet en myndighet mot olyckor och kriser.
              Myndigheten för samhällsskydd och beredskap, MSB, ska utveckla
              och stödja samordningen av samhällets krisberedskap och lägga
              stort fokus på att utveckla det tvärsektoriella perspektivet detta
              för att snabbt kunna ta den sammanhållande och stödjande rollen
              före, under och efter en kris.
            </seg>
            <seg xml:id="i-ea20c1bc5b510bb0-0">
              Dagens breda hotbild känner inga gränser och påverkar många länder
              samtidigt. Det är inte möjligt att se en militär konflikt i vårt
              närområde som enbart skulle påverka ett land eller behöva mötas
              av ett land enskilt. Det är genom samarbete som vi bäst stärker
              de nordiska ländernas säkerhet.
            </seg>
            <seg xml:id="i-efe792e1f6280aae-0">
              Samarbetet inom försvaret i Norden är viktigt. Vi delar geografi
              och de utmaningar som finns i vårt närområde. Vi har liknande
              säkerhetspolitiska mål och uppgifter. Även om några av våra grannar
              är medlemmar i olika organisationer finns det mycket vi kan göra
              tillsammans. Vi bidrar alla till FN, EU eller Nato. Som en följd
              av den internationella politikens utveckling har situationen i
              vårt närområde förändrats markant de senaste 20 åren.
            </seg>
            <seg xml:id="i-a9c0832478ac1b12-0">
              Vi står i dag inför bredare och mer sammansatta säkerhetsutmaningar
              än tidigare. Situationen kring och i Östersjön har förändrats.
              Östersjön kantas i dag av EU- och Natoländer och har 50 000 fartygsrörelser
              per år och fördubblade oljetransporter. Arktis- och Barentsregionerna
              genomgår stora förändringar. Klimatförändringarna leder till nya
              trafikleder och till att nya naturtillgångar tillgängliggörs.
              Flera länder har stora intressen i området.
            </seg>
            <seg xml:id="i-25c591dc0280e60d-0">
              Den strategiska rollen för vår region har ökat. Vi i Norden står
              alla inför liknande förändringar. Här är samarbete A och O. Ett
              sådant samarbete gynnar också försvarsindustrin i Norden en nog
              så viktig bit. Det behövs nu konkreta nedskrivna och framförhandlade
              samarbetsobjekt och projekt.
            </seg>
            <seg xml:id="i-43a46c6d9254bb48-0">
              I en gemensam vision av det nordiska samarbetet skulle man kunna
              se gemensamma truppbidrag för internationella insatser, gemensam
              utveckling, anskaffning, underhåll och vidareutveckling av försvarsmateriel,
              gemensam officersutbildning och gemensamma övningar. Detta är
              några exempel. Det som är mycket viktigt är att försvarsindustrin
              kan dra nytta av ett starkare nordiskt samarbete.
            </seg>
            <seg xml:id="i-05366c9eb34372f2-0">
              Fru talman! Ännu än gång tar jag upp en viktig del: Hur ser alternativet
              i svensk försvarspolitik ut? Finns det något riktigt alternativ?
              Nej, man kan konstatera att det inte finns något trovärdigt alternativ.
              Det finns tre oppositionspartier, men de spretar åt alla håll
              i sina förslag.
            </seg>
            <seg xml:id="i-6ad5fd79870ee4ce-0">
              Det enda man tydligen är överens om gäller försvarsmusiken. Det
              är en fråga som varken under Socialdemokraternas tid vid makten
              eller nu är en fråga för riksdagen. I veckan fattade dessutom
              Försvarsmakten ett beslut i denna fråga. Vi har också i vår text
              påpekat de kulturvärden som finns i försvarsmusiken.
            </seg>
            <seg xml:id="i-edb31005422e02d5-0">
              I övrigt är det illa ställt med gemensam syn. Låt mig först notera
              att det är en helt unik situation i meningen att Vänstern har
              mer pengar i sin försvarsbudget än vad Socialdemokraterna har.
              Det är unikt. Jag tror att det är första gången i modern tid i
              denna kammare som det är så. I varje fall borde det få Socialdemokraterna
              att tänka till. Hur hamnade man där?
            </seg>
            <seg xml:id="i-0326574c9b09478d-0">
              Vid ett regeringsskifte hemska tanke ser jag situationen där
              vice statsminister Lars Ohly kallar till sig Mona Sahlin och säger:
              Vi måste satsa mer på försvaret. Snacka om omvända roller!
            </seg>
            <seg xml:id="i-14a4e017a9776c08-0">
              Socialdemokraterna vill alltså skära ned budgeten med drygt 5
              miljarder på tre år. Vänstern vill skära med 4 miljarder och Miljöpartiet
              vill skära med 8 miljarder. Så ser alternativen ut i svensk försvarspolitik.
              Det är det som kallas alternativet de som vill agera tillsammans
              efter nästa val.
            </seg>
            <seg xml:id="i-609dd488cef3accc-0">
              I fråga om enskilda anslag vill Vänsterpartiet öka förbandsverksamheten
              medan Socialdemokraterna och Miljöpartiet vill minska. Socialdemokraterna
              och Vänsterpartiet minskar anslagen till internationella fredsinsatser
              samtidigt som Miljöpartiet vill öka.
            </seg>
            <seg xml:id="i-d1c24587eae3104a-0">
              Är det någon som efter den summeringen av tre olika budgetalternativ
              kan påstå att det finns ett alternativ till alliansens försvarspolitik?
              Är det någon som efter anförandena av Anders Karlsson, Gunilla
              Wahlén och Peter Rådberg kan påstå att ni fann någon röd tråd
              i försvarsfrågan i det röda laget? Nej.
            </seg>
            <seg xml:id="i-1d501e42c5160270-0">
              Jag undrar hur Socialdemokraterna har kommit fram till att det
              går att spara 400 miljoner år 2010 och 800 miljoner år 2011 på
              bland annat logistikprocessen eller Försvarsmaktens stödverksamhet,
              som man skriver i sitt särskilda yttrande. Ingen i den här salen
              motsätter sig att det görs rationaliseringar. Detta är bland annat
              detta som Marie Hafström ser över just nu. Det vore intressant
              att få veta hur ni kom fram till siffrorna 400 respektive 800
              miljoner.
            </seg>
            <seg xml:id="i-9430f2adb59e56e0-0">
              Jag tittade lite i fjolårets protokoll, och i fjolårets debatt
              påstod ni att ni hade tre ledord som var viktiga, nämligen analys,
              underlag och beredning. Jag vill självfallet uppmana Anders Karlsson
              att berätta för oss hur ni kommer fram till de här siffrorna.
              Hur ser analysen av de här underlagen ut? Hur är beredningen av
              detta? Eller har ni bara slagit till med en siffra vilken som
              helst? Det ska bli väldigt intressant att höra svaret.
            </seg>
            <seg xml:id="i-5c717dd9923974d4-0">
              Nej, fru talman, det finns inget alternativ till alliansens försvarspolitik.
              För Socialdemokraterna har det gått riktigt illa i årets tänk
              när det gäller försvaret. Man hamnar alltså under det anslag som
              Vänstern anser vara ett minimum. Bara det att man har lägre anslag
              än Vänstern är ett tecken på att det gått snett. Ännu mer snett
              går det då man går med på en fortsättning i Kosovo, som i och
              för sig är glädjande, där det inte finns några pengar anslagna
              i budgeten.
            </seg>
            <seg xml:id="i-0e0dd011edde25bf-0">
              Jag vill därmed yrka bifall till förslaget i betänkandet och
              avslag på reservationerna.
            </seg>
            <seg xml:id="i-0b9d392fcf23db4a-0">
              Fru talman! Jag vill också passa på att här framföra ett tack
              till försvarsutskottets kansli. Det är ett litet kansli men ett
              alert kansli. Jag vill tacka för gott samarbete och ett gott arbete
              under det gångna året.
            </seg>
          </u>
          <note type="speaker" xml:id="i-274280d6b655b88a-0">
            Anf. 158 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-1">
            <seg xml:id="i-8edd3b1b09598548-0">
              Fru talman! Det lackar mot jul. Det kunde man höra på Rolf Gunnarssons
              tal. Vi ska ha allting, och vi ska ha allting samtidigt. Det ska
              vara både nationellt och internationellt. Den politik som du har
              pratat om har ju havererat, och den havererar hela tiden. Du har
              ett underskott år efter år. Ni kan inte prioritera. Miljöpartiet
              försöker säga att vi ska bygga upp ett försvar utifrån den hotbild
              som finns. Rolf Gunnarsson pratar inte om någon hotbild. Han pratar
              om allting hela tiden. Vi ska ha ett försvar för att skydda Sverige,
              och vi ska ha ett internationellt försvar. Men vad är hotbilden,
              Rolf Gunnarsson? Kan du förklara det?
            </seg>
            <seg xml:id="i-c8fbc08591db346a-0">
              Man bygger inte upp ett företag om man inte vet vilka kunder
              man ska inrikta sig mot. Man satsar inte på alla kunder samtidigt.
              Det är inte annorlunda med försvarspolitiken. Grundproblemet i
              regeringens försvarspolitik är att jag inte ser någon blå, röd
              eller grön linje. Det spretar åt alla håll.
            </seg>
            <seg xml:id="i-76adde7723d5167a-0">
              Sedan säger Rolf Gunnarsson att vi inte lägger ned några förband.
              Nej, och det är precis det som den här bilden innebär. Jag sade
              alldeles nyss att försvarsministern hade en tanke på att göra
              om detta, men han gjorde halt på grund av konflikten i Georgien.
              Håller inte Rolf Gunnarsson med om att om vi ska blicka utåt och
              vara med på internationell basis får vi också ha ett förband som
              verkar i den riktningen.
            </seg>
            <seg xml:id="i-480aecb3173394c4-0">
              Min fråga till Rolf Gunnarsson är: Vilken hotbild ser Moderaterna?
              Miljöpartiet har lagt fram en 30-sidig motion där vi förklarar
              vad hotbilden är. Sedan riktar vi in vår politik mot just den
              hotbild som finns. Det är väl så man ska bedriva svensk försvarspolitik?
            </seg>
          </u>
          <note type="speaker" xml:id="i-a3b077e60c4ca179-0">
            Anf. 159 ROLF GUNNARSSON (m) replik:
          </note>
          <u who="rolf_gunnarsson_26c0c7" xml:id="i-634ce0fdb3f17c50-1">
            <seg xml:id="i-50082f10ffad8474-0">
              Fru talman! Vi ska få en redovisning i utskottet på tisdag av
              vad som hände i Georgien och den bit av hotbilden som ingår där.
              Sedan har vi inriktningspropositionen, Peter Rådberg, där det
              ska tas upp hur försvaret ska se ut i framtiden. Jag sade att
              vi ska ha ett starkt, effektivt insatsförsvar med tillgänglighet
              och användbarhet hemma och borta, här och nu. Vi förstärker förbandsverksamheten.
              Jag är medveten om att ni inte vill det. Ni vill inte särskilt
              mycket med så mycket besparingar.
            </seg>
            <seg xml:id="i-44f8af65cd1dfd73-0">
              Försvarets förmåga till internationella fredsinsatser fördubblas.
              Vi har en satsning på försvaret. Peter Rådberg säger att det har
              varit underskott år efter år. Vi har bara suttit i regeringen
              i två år. De andra underskotten var ni med om. Ni hade folk i
              departementet på den tiden. Det var kraftiga underskott. Det var
              ständigt stora svarta hål. Dem får du prata om med dina partikamrater
              som jobbade i departementet på den tiden.
            </seg>
            <seg xml:id="i-3dd2cdbabfc6dd32-0">
              Jag hoppas att du inte fann någon röd linje i mitt tal. Det är
              nog åt andra hållet.
            </seg>
            <seg xml:id="i-056944eb41f811a9-0">
              Jag tycker att det är jättebra att det inte ska vara några nedläggningar.
              Det här halt på platsen nu. Jag tycker att det har varit tillräckligt
              mycket oro under de här tolv åren med 5060 nedläggningar av förband
              och enheter. Det har varit tillräckligt oroligt att ha haft det.
              Det är ett väldigt bra besked. Jag har inte träffat samma personer
              som Anders Karlsson, utan jag träffar betydligt lugnare människor.
              Jag vet inte vad det kan bero på. Vi har också gjort rätt många
              resor och inte hört det.
            </seg>
            <seg xml:id="i-647351ffb9875eef-0">
              Inriktningspropositionen ska ge svaret på hur det ska se ut på
              längre sikt. Det är rätt fantastiskt egentligen att ni ändå, utan
              att ha den inriktningen på längre sikt, kan slå till och pruta
              8 miljarder. Det är jag imponerad av, om jag nu ska vara imponerad
              av någonting så här till jul.
            </seg>
          </u>
          <note type="speaker" xml:id="i-9be846190d05e25f-0">
            Anf. 160 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-2">
            <seg xml:id="i-86f2791ea8ad45e5-0">
              Fru talman! Jag får tacka för det lilla. Om vi ska slå oss för
              bröstet, Rolf Gunnarsson, så försöker Miljöpartiet på 30 sidor
              analysera vilken hotbild vi har, och sedan lägger vi vår politik
              efter den. Regeringen hade en ambition att titta på förbandsverksamheten,
              men ni orkade inte. Ni gjorde halt och förstärker den helt plötsligt,
              och så gör ni bådeoch. Ni kör samma politik som vi har misslyckats
              med under väldigt många år. Var ligger det nya i er politik?
            </seg>
            <seg xml:id="i-4c29d7295f91ce7b-0">
              Rolf Gunnarsson har väldigt svårt att svara på frågan vad hotbilden
              är. Vilken är hotbilden, och hur ser Moderaternas politik ut för
              just den hotbilden? Miljöpartiet har sagt att vi kan spara rätt
              mycket på materialkostnaderna. Där ligger en stor del av dessa
              8 miljarder som du pratar om under femsju år. Om halva försvarsbudgeten
              går till material, och JAS ligger väl på ungefär 25 procent av
              den totala budgeten, är det klart att vi kan spara. När nu JAS
              Gripen, E/F-varianten, kraschade i Norge har vi en möjlighet att
              tänka om. Kan inte Rolf Gunnarsson förstå att vi kanske kan göra
              om försvarspolitiken så att vi kan rikta oss mot internationella
              insatser och stärka freden både borta och hemma genom att vara
              där och vara lite effektiv när det gäller ekonomin? Er politik
              betyder i det här fallet att ni kommer att köra samma politik
              i dag som ni gjorde i går, och i går misslyckades ni. Det är skillnaden
              mellan Miljöpartiets politik och regeringens.
            </seg>
          </u>
          <note type="speaker" xml:id="i-d35925735ff0e8e8-0">
            Anf. 161 ROLF GUNNARSSON (m) replik:
          </note>
          <u who="rolf_gunnarsson_26c0c7" xml:id="i-634ce0fdb3f17c50-2">
            <seg xml:id="i-e1d6ff1ab2605600-0">
              Fru talman! Det låter fortfarande som vi har suttit vid makten
              ett antal år. Besvikelsen måste vändas mot er själva som satt
              i departementet under många år. Vi har en fördubbling av förmågan
              när det gäller internationella insatser de närmaste åren. Jag
              är tveksam till om Peter Rådberg kommer att haka på de internationella
              insatser som vi ger oss ut på, utan det blir nog reservationer
              om att inte ställa upp på dem.
            </seg>
            <seg xml:id="i-ae90526c9f66c519-0">
              Peter Rådberg försökte säga att det var på lång sikt man skulle
              spara detta. Det är på tre år som man ska spara 8 miljarder. Det
              är en bit i den här röda trion nu. Det skulle vara intressant
              att höra om ni, som har skissat på andra siffror i er 30-sidiga
              motion, har räknat på hur mycket det skulle betyda i antalet tjänster
              på förband och inom försvarsindustrin. I de trakter där Peter
              Rådberg och i andra trakter där det finns försvarsindustri tror
              jag att man verkligen har blivit skrämd av siffran 8 miljarder.
              Framför allt har man nog blivit mer skrämd efter söndagens besked
              om att det nu är en trio som ska ha ett gemensamt alternativ,
              som man säger.
            </seg>
            <seg xml:id="i-a5721b126907c178-0">
              Det ska bli intressant. Ni behöver nog ett rejält samordningskansli.
              Om det hemska tanke blir regeringsskifte tror jag att samordningskansliet
              kommer att dra väldigt mycket resurser.
            </seg>
          </u>
          <note type="speaker" xml:id="i-3f9fc37e76e27765-0">
            Anf. 162 ANDERS KARLSSON (s) replik:
          </note>
          <u who="anders_karlsson_748720" xml:id="i-0feb9477ef3bc5af-0">
            <seg xml:id="i-e2f0a60b76d78076-0">
              Fru talman! Rolf Gunnarsson, du blandade in Afghanistan och Kosovo
              i den här debatten. Vi har faktiskt ansträngt oss väldigt mycket
              i det sammansatta utskottet för att hitta gemensamma lösningar.
              Det har vi gjort av det skälet att vi skickar ut svenska män och
              kvinnor utomlands för att göra internationella insatser för att
              skapa fred och stabilitet.
            </seg>
            <seg xml:id="i-0c5a499457a393c0-0">
              Det har vi gjort. Vi har varit mycket tydliga och sagt att eftersom
              vår budget har fallit vill vi ändå vara med och forma det betänkande
              om den internationella insatsen i Kosovo som sedermera ska debatteras
              här i riksdagen. Det är faktiskt så vi har gjort. Vi tycker att
              det är viktigt när vi skickar ut någon.
            </seg>
            <seg xml:id="i-37cdf91b518d9ae8-0">
              Ni har regeringsmakten. Men vi fick också igenom väldigt många
              förslag. Vi blev överens om väldigt mycket eftersom vi gav och
              tog över bordet för det viktiga uppdrag som finns i de olika länderna.
            </seg>
            <seg xml:id="i-621554e2db1f252a-0">
              Jag tycker inte att vi ska politisera för mycket i den frågan
              och säga att vi inte hade pengar. Vi hade inte pengar till Kosovo.
              Dem hade vi tagit bort i vårt budgetalternativ. Vi har heller
              inte reserverat oss i dag i budgeten på försvarsområdet. Vi ser
              den som en helhet och har lämnat ett särskilt yttrande.
            </seg>
            <seg xml:id="i-715544eb627143a9-0">
              Det är viktigt att säga det här och inte politisera om det. Vi
              har försökt hitta en enhetlighet. Vi har gjort det. Vi har inte
              ens reserverat oss.
            </seg>
            <seg xml:id="i-6face431e6b507d2-0">
              I Afghanistanfrågan har vi mycket nogsamt, det ser du om du läser
              vår budgetmotion, sagt att vi är beredda och har avsatt pengar
              för Afghanistan eftersom det är väldigt svårgripbart vad som händer
              där.
            </seg>
            <seg xml:id="i-143f1fae20fe2806-0">
              Jag vill också ha ett bekräftande på att vi försöker hitta ett
              samförstånd på de områdena.
            </seg>
          </u>
          <note type="speaker" xml:id="i-0239c2b80e39d4a0-0">
            Anf. 163 ROLF GUNNARSSON (m) replik:
          </note>
          <u who="rolf_gunnarsson_26c0c7" xml:id="i-634ce0fdb3f17c50-3">
            <seg xml:id="i-e60c5c0102a20cfc-0">
              Fru talman! Jag sade från talarstolen att det var bra att ni
              ställde upp i fråga om Kosovo. Likafullt fattas det pengar i er
              budget. Det är, som Anders Karlsson säger, viktigt att vi får
              så många partier som möjligt att ställa upp i alla internationella
              insatser där vi skickar män och kvinnor. Det sade vi också på
              hearingen om Afghanistan häromdagen. Den delen är vi helt ense
              om. Den enigheten finns åtminstone bland fem partier.
            </seg>
            <seg xml:id="i-976c232fdea33371-0">
              I och med att ni har gått så hårt fram och till och med i en
              motion skrivit att ni skulle ta bort pengarna redan vid årsskiftet
              är det bara att konstatera att det var en ganska dramatisk besparing
              ni gjorde. I budgeten för 2009 skulle ni trappa ned Kosovoinsatsen.
              De pengarna tjänar man inte, om man analyserar det. Det går inte
              att dra ned kostnaden så snabbt som ni vill, utan det är på längre
              sikt.
            </seg>
            <seg xml:id="i-bcd64f5f95c54943-0">
              Jag konstaterar bara att det fattas pengar i er budget. Men,
              som Anders Karlsson säger, den har fallit sönder. Den har definitivt
              fallit sönder nu när man ser på det nya svenska röda alternativet.
              Då är det totalt sönderfall med 8 miljarder.
            </seg>
            <seg xml:id="i-0db9bfc6a1b59a32-0">
              Anders Karlsson har en chans till att på två minuter tala om
              hur han funderar nu. Den oro som han hade kan inte ha blivit mindre
              när uppgörelsen gjordes i helgen med tre partier där ett parti
              har 8 miljarder i underskott. Då måste Anders Karlsson ha blivit
              ännu mer oroad och börjat fundera allvarligt på hur det ska gå
              till att göra en försvarsbudget med två av hans nya röda kolleger.
            </seg>
          </u>
          <note type="speaker" xml:id="i-f2a24a1597964ee2-0">
            Anf. 164 ANDERS KARLSSON (s) replik:
          </note>
          <u who="anders_karlsson_748720" xml:id="i-0feb9477ef3bc5af-1">
            <seg xml:id="i-dd07b8748c3fa81e-0">
              Fru talman! Det är intressant att höra borgerligheten man har
              kallat er kartell.
            </seg>
            <seg xml:id="i-4718beefb3a22d0f-0">
              Vi har haft socialdemokratisk regering mesta tiden av 1900-talet.
              De har lagt en budget varje år på alla områden. Det har visat
              sig att Sveriges utveckling har varit oerhört framgångsrik på
              alla områden. Vad skulle ha förändrats för att vi har passerat
              in i ett nytt århundrade så att vi inte skulle kunna göra en budget
              även på försvarsområdet 2010 eller 2011, då vi tillträder, vilket
              jag hoppas att vi gör?
            </seg>
            <seg xml:id="i-7a1060ee14f85df4-0">
              Jag vill ställa en fråga till Rolf Gunnarsson. Det handlar om
              anslagsstruktur. Vi har gjort ett tillkännagivande till den socialdemokratiska
              regeringen och till den borgerliga regeringen och sagt att vi
              vill ha en annan anslagsstruktur till försvarsutskottet för att
              vi ska utöva kontrollmakt. Det står i regeringsformen att det
              är så.
            </seg>
            <seg xml:id="i-8076033d6cba03e7-0">
              Vi har varit överens om det varje gång. I dag kan man konstatera
              att regeringen lämnar tydligare underlag till OSSE än till Sveriges
              riksdag. Hur är det möjligt att kunna ge bättre underlag till
              OSSE än till Sveriges riksdag?
            </seg>
            <seg xml:id="i-6739080f28acd218-0">
              Vad är det som gör att du och dina kolleger säger: Nej, vi behöver
              inte göra något tillkännagivande mer?
            </seg>
            <seg xml:id="i-0eb2a49506388d14-0">
              Är ni nöjda med den redovisning som kommer från regeringen i
              dag? Det blir intressant att höra.
            </seg>
            <seg xml:id="i-4e3a273663a721c8-0">
              Varför kan man lämna tydligare redovisning till OSSE än till
              Sveriges riksdag?
            </seg>
            <seg xml:id="i-a4d379b2cab4105e-0">
              Det är två frågor, Rolf Gunnarsson.
            </seg>
          </u>
          <note type="speaker" xml:id="i-f05385f6a97d893d-0">
            Anf. 165 ROLF GUNNARSSON (m) replik:
          </note>
          <u who="rolf_gunnarsson_26c0c7" xml:id="i-634ce0fdb3f17c50-4">
            <seg xml:id="i-3acebd5146e38bbf-0">
              Fru talman! Jag fick inte svar på frågan hur ni hade kommit fram
              till summorna 400 och 800 miljoner som det skulle vara så intressant
              att veta att det fanns beredning och underlag för. Det fick jag
              aldrig veta. När man går härifrån får man tyvärr tro att ni har
              höftat till någon summa och då blev det 400 och 800 miljoner.
            </seg>
            <seg xml:id="i-83ababb52b2dce89-0">
              När det gäller anslagsstrukturen blev vi nöjda. Jag erkänner
              gärna att vi inte blev totalt nöjda, men vi blev nöjdare än vad
              vi någonsin har varit. Det räckte för att vi skulle komma över
              gränsen för tillkännagivanden.
            </seg>
            <seg xml:id="i-54b0a2b72c3f49d0-0">
              Jag håller med Anders Karlsson. Så har det varit. Vi har gjort
              tillkännagivanden. Anders Karlsson har rätt beskrivning. Vi blev
              nöjda, men inte tillräckligt.
            </seg>
            <seg xml:id="i-ee2c10dc79d5d8cf-0">
              Jag lovar att vi ska jobba vidare med det här, så får vi se när
              vi står här nästa år till jul om vi har förbättrat det här ytterligare
              ett steg. Det är min förhoppning.
            </seg>
            <seg xml:id="i-7446263103571e8b-0">
              Sedan kommer vi till Anders Karlssons nya dåliga sällskap. Mina
              föräldrar sade: Passa dig för dåliga vänner.
            </seg>
            <seg xml:id="i-02724624baa48091-0">
              Ni har hamnat i ett rött lag där ni får det besvärligt. Den oro
              som du inledde dagens anförande med finns i förband och i försvarsindustrin.
              Jag tror att Anders Karlsson som innerst inne är försvarsvän och
              tillhör den delen av Socialdemokraterna allvarligt har funderat
              på hur det ska gå att ha med Peter Rådberg och Miljöpartiet. Det
              är 8 miljarder inte miljoner, som någon sade i frågestunden som
              ska sparas.
            </seg>
            <seg xml:id="i-65deffd4b50f42e0-0">
              Någon tanke tror jag att Anders Karlsson har haft på hur han
              har kunnat hamna med en mindre besparing än Gunilla Wahlén och
              Vänsterpartiet. Jag tror att Anders Karlsson som försvarsvän har
              de funderingarna när han studerar vad som har hänt senaste veckan.
            </seg>
          </u>
          <note type="speaker" xml:id="i-f86f76703af1d153-0">
            Anf. 166 STAFFAN DANIELSSON (c):
          </note>
          <u who="staffan_danielsson_559bd0" xml:id="i-f544df4b6ac43172-0">
            <seg xml:id="i-e39998e17b0bb00c-0">
              Fru talman! Jag kommer att något överskrida min korta beräknade
              talartid på grund av omständigheter inom min kontroll
            </seg>
            <seg xml:id="i-3d32b0a531bca08f-0">
              Efter första världskriget slut för 90 år sedan skulle det aldrig
              mer bli krig. Efter andra världskrigets slut för 63 år sedan har
              världskrig kunnat undvikas, och Europa har inte varit så här fredligt
              på mycket, mycket länge. Bildandet och utvecklandet av Europeiska
              unionen är den stora orsaken till detta.
            </seg>
            <seg xml:id="i-5d230e1b7fc0ce48-0">
              Kommunismens och järnridåns fall har ytterligare bidragit till
              fred och frihet, och till handel och tillväxt i hela Europa.
            </seg>
            <seg xml:id="i-59c43a39cd9b1b0d-0">
              Därför är det trist och oroande att Sveriges nära granne Ryssland
              har betydande problem i sin utveckling mot demokrati, att forna
              tiders maktambitioner åter vässas och att man i strid med folkrätten
              varit i krig med Georgien. Det lackmustest som Försvarsberedningen
              ansåg att Rysslands agerande i Kaukasus utgjorde visar blodröd
              färg.
            </seg>
            <seg xml:id="i-f8d570317de826ae-0">
              I försvars- och säkerhetsfrågor är det ett stort värde med en
              bred nationell samsyn, och här har Sverige en god och lång tradition
              att bygga på. Vid 2004 års försvarsbeslut rådde stor samstämdhet
              om försvarets inriktning, och jag hoppas att detta ska bli fallet
              även vid det kommande inriktningsbeslutet nästa år. Försvarsberedningens
              arbete har givit en bra plattform som väger tungt, vilket ju försvarsministern
              ofta har understrukit.
            </seg>
            <seg xml:id="i-17fc17cff52fc07c-0">
              Regeringen har lagt fram en bra försvarsbudget. Försvarsmaterielkostnaderna
              skärs ned med ca 1 miljard kronor, förbandsanslaget ökas med lika
              mycket och de fredsfrämjande internationella insatserna tillförs
              650 miljoner kronor i enlighet med alliansens utfästelse att fördubbla
              dem. Sverige är ett militärt alliansfritt land, och det är viktigt
              att vi tar vårt ansvar tillsammans med andra för att trygga fred
              och säkerhet där inbördeskrig och ofred råder. Detta gagnar givetvis
              också vår egen säkerhet på sikt. De svenska soldater, män och
              kvinnor, som ställer upp i dessa fredsmissioner är värda all beundran
              och respekt.
            </seg>
            <seg xml:id="i-27afd06f93f7e0f6-0">
              Fru talman! Sveriges försvar ska vara insatsberett för att trygga
              säkerheten i Sverige men också på andra håll i världen där freden
              är hotad. Detta gagnar även vår egen säkerhet, och det vässar
              våra styrkors kompetens och erfarenhet.
            </seg>
            <seg xml:id="i-ad640d466fcec4da-0">
              Det ställer samtidigt ökade krav på att hemvärnet i Sverige utvecklas
              till nationella skyddsstyrkor som finns över hela landet och som
              tar vara på det stora engagemang som så många hemvärnssoldater
              årligen bevisar i både militära övningar och civila kriser och
              katastrofer. Från Centerpartiets sida driver vi på för ett starkt
              hemvärn. Vi gläds åt den breda uppslutning som nu finns i Försvarsberedningen,
              i regeringens proposition och i dagens utskottsbetänkande, där
              ett enigt utskott lyfter fram hemvärnets stora betydelse och förutsätter
              att detta kommer att återspeglas i nästa års inriktningsproposition.
              Min kollega Eva Selin Lindgren kommer att utveckla det ytterligare.
            </seg>
            <seg xml:id="i-20580215b4ed29fe-0">
              Sverige har som bekant en stark och mycket kompetent försvarsindustri.
              Min uppfattning är att JAS Gripen är ett av världens bästa och
              mest prisvärda stridsflygplan, sålt och leasat till ett antal
              länder som liksom Sverige är mycket nöjda med planet. Min förhoppning
              är att ett antal länder ytterligare kommer att välja Gripen i
              de pågående upphandlingarna världen över.
            </seg>
            <seg xml:id="i-a46bf50439f59e5f-0">
              Mot den bakgrunden, och mot det växande nordiska samarbete som
              är så angeläget, är det självfallet mycket trist att Norge verkar
              fortsätta att köpa amerikanskt. Ändå tristare är det att man på
              svårförståeliga grunder riktar stark kritik mot Gripen. Det kanske
              är för att inrikespolitiskt försvara den prioritering man gjort.
            </seg>
            <seg xml:id="i-1c1bb7484f062f0d-0">
              Sveriges riksdag fullföljer sitt bemyndigande till regeringen
              att uppgradera åttatio Gripenplan till E/F-version, under förutsättning
              att Norge anskaffar samma vapensystem. Skulle det amerikanska
              planets pris och tillverkningsplaner förändras eller visa sig
              orealistiska kan förhoppningsvis frågan komma upp på nytt.
            </seg>
            <seg xml:id="i-522058b5bcf0ec62-0">
              Försvarets ekonomi har varit ansträngd men stabiliseras nu med
              denna budget. De olika beräkningar som gjorts inom Försvarsmakten
              för nedläggningar av garnisoner har skapat oro. Från Centerpartiet
              och alliansen anser vi att det är bra att de inte behöver aktualiseras.
            </seg>
            <seg xml:id="i-93397631b7ea2c1d-0">
              Det är värdefullt med garnisoner spridda över landet. Nedläggningar
              ger också stora omställningskostnader och kompetensförluster.
              Försvaret behöver arbetsro efter den väldiga omställning och bantning
              som man framgångsrikt har klarat av och inför de viktiga uppgifter
              man har framför sig.
            </seg>
            <seg xml:id="i-c695f40932501e9d-0">
              Arbetsro skulle man inte få om en del av de rödgröna får bestämma.
              Miljöpartiet vill närmast halvera armén från dagens elva förband
              till endast sex förband samtidigt som man dramatiskt vill minska
              försvarsanslaget på sikt med 10 miljarder kronor, det vill säga
              med 25 procent. Det är ärligt, och det är välskrivet, men det
              är samtidigt mycket allvarligt.
            </seg>
            <seg xml:id="i-10775884a730fb25-0">
              Man brukar säga att försvaret alltid kostar ca 40 miljarder kronor,
              vilket i stora drag har gällt i rätt många år. Det innebär en
              löpande reducering i reala termer ungefär i takt med inflationen,
              vilket innebär att ambitionen från 2004 års försvarsbeslut att
              minska försvarsbudgeten med reala 3 miljarder är uppfylld med
              råge.
            </seg>
            <seg xml:id="i-df54a9c2dca0b416-0">
              Mot den bakgrunden är det glädjande att materielbesparingarna
              på sammantaget 2,3 miljarder fram till 2011 nästan i sin helhet
              överförs till förbandsverksamheten. Hade så inte skett hade läget
              varit fortsatt bekymmersamt.
            </seg>
            <seg xml:id="i-b5d0b4d43b1f0503-0">
              Fru talman! I enlighet med FN-stadgans principer har Sverige
              ett ansvar för att främja internationell fred och säkerhet. Vår
              säkerhet är intimt kopplad till våra grannars och Europas säkerhet.
              Det är viktigt för Sverige som militärt alliansfritt land att
              ta sitt ansvar vad gäller försvar och säkerhet på ett med länderna
              i vår omvärld jämbördigt sätt.
            </seg>
            <seg xml:id="i-058fa9554599b4a3-0">
              I ett långsiktigt perspektiv är det intressant att jämföra hur
              stor andel av bruttonationalprodukten som vårt försvar tar i anspråk.
              Detta mått anges ofta i internationella jämförelser mellan olika
              länders försvarsutgifter.
            </seg>
            <seg xml:id="i-dcebca9acbff80e4-0">
              Nato har som ambition att medlemsländernas försvarsanslag bör
              uppgå till 2,0 procent av bnp. EU-ländernas genomsnitt är ca 1,75
              procent. Norges försvarsanslag uppgår till ca 1,6 procent av bnp
              liksom Nederländernas, medan Tyskland, Finland och Danmark ligger
              kring 1,3 procent. Sveriges försvar kostar mellan 1,2 och 1,3
              procent av bnp.
            </seg>
            <seg xml:id="i-53ded083aee9c025-0">
              Jag vill mot den bakgrunden ställa några frågor till den färggranna
              oppositionen.
            </seg>
            <seg xml:id="i-9aa14d46d29707f0-0">
              Miljöpartiet vill på några år sänka det svenska försvarets andel
              av bnp till långt under 1 procent, en nedskärning med 10 miljarder
              kronor. Hur tror ni att det skulle uppfattas av länderna i vår
              omvärld, eller av det svenska folket? Spelar ni inte något av
              rysk roulett med Sveriges säkerhet? Är ni verkligen mogna att
              ta ett eventuellt regeringsansvar?
            </seg>
            <seg xml:id="i-3a3d6f543f8035c1-0">
              Vänsterpartiet ville i fjol att årets budget skulle vara 4,4
              miljarder lägre än vad den faktiskt är. Det är en dramatisk minskning.
              Inför 2009 har Vänsterpartiet glädjande nog nöjt sig med 1,3 miljarder
              mindre än regeringen, det vill säga att ni ökar er försvarsbudget
              med över 3 miljarder jämfört med förra året. Det är bra, men det
              är rätt svajigt. Ni vill också lämna EU och Sveriges internationella
              fredsinsatser och närmast krossa vår försvarsindustri. Är ni verkligen
              mogna att ta ett eventuellt regeringsansvar?
            </seg>
            <seg xml:id="i-2f7827ace7551f05-0">
              Socialdemokraterna blandar vin och vatten i sina motioner. Det
              är bra att ni står bakom Försvarsberedningens slutsatser om försvarets
              inriktning med mera. Det är bra att vi är överens om värdet av
              en bred samsyn om säkerhetspolitiken, och ni skriver väl om värdet
              av att Sverige bidrar till internationell fred och säkerhet.
            </seg>
            <seg xml:id="i-e20176ae1156bc9a-0">
              Men det är rent ledsamt, om jag får uttrycka det så, att ni vill
              minska försvarsbudgeten, ungefär som era samarbetspartier, med
              nära 1 miljard kronor. Och ni gör det helt och hållet på just
              de internationella insatserna som ni vill dra ned från 2,5 till
              1,5 miljard kronor. Ni är det parti i Sveriges riksdag som har
              i särklass lägst ambitioner just nu för Sveriges fredsinsatser
              internationellt. Ni vill under 2009 satsa mindre än till och med
              Vänsterpartiet. Det är utomordentligt anmärkningsvärt.
            </seg>
            <seg xml:id="i-34902f3e96c3667a-0">
              Det kontrasterar illa mot de vackra deklarationerna i era motioner
              och hur ni har agerat tidigare. Men man kan göra misstag. Vi är
              överens i Kosovofrågan inför nästa år, och det välkomnar jag verkligen.
              Min positiva tolkning får vara att Socialdemokraterna är på väg
              upp ur diket i denna viktiga fråga om fred och säkerhet i våra
              internationella insatser. Men det blir upp till bevis.
            </seg>
            <seg xml:id="i-e3a0a91b5ca0fc38-0">
              Min fråga är ändå: Menar ni verkligen att Sverige ska minska
              sin försvarsbudget ned mot 1 procent av bnp när alla länder i
              vår omvärld tar ett större ansvar?
            </seg>
            <seg xml:id="i-d2bb20da33f98d43-0">
              Innebär inte vår valda alliansfrihet ett ansvar för att Sverige
              på egen hand ska ha ett tillräckligt starkt försvar? Om vi urholkar
              detta blir vi rimligen mer beroende av våra grannar och andra
              länder, vilket torde riskera den alliansfrihet som ni i så kategoriska
              termer säger er värna.
            </seg>
            <seg xml:id="i-cbaec5df9aea6ff4-0">
              Socialdemokraterna skriver i sin motion att i ljuset av den militära
              alliansfriheten är det viktigt att värna en inhemsk, stark försvarsindustri
              med hög teknologisk standard. Det ligger mycket i det. Men är
              det inte i samma ljus väl så rimligt att värna en stark och trovärdig
              försvarsbudget?
            </seg>
            <seg xml:id="i-6add01c9294265cf-0">
              En fråga till hela oppositionen är slutligen hur i herrans namn
              ni ska kunna enas i dessa allvarliga och centrala frågor om Sveriges
              utrikes-, försvars- och säkerhetspolitik.
            </seg>
          </u>
          <note xml:id="i-5bfe5e71fbe42ba3-0">
            Med detta, fru talman, yrkar jag bifall till förslaget i utskottets
            betänkande och avslag på reservationerna.
          </note>
          <note type="speaker" xml:id="i-34730456f19ef150-0">
            Anf. 167 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-3">
            <seg xml:id="i-77e86f04ca7b4e9a-0">
              Fru talman! Staffan Danielsson avslutar med att fråga hur vi
              ska komma överens. Jag tror att jag har hört det hundratals gånger
              här. Vår försvarsminister brukar säga det 1015 gånger i sitt tal
              varje gång.
            </seg>
            <seg xml:id="i-f59f8f3fd382bb3b-0">
              Jag tog för första gången själv upp den problematiken med Folkpartiet
              och Moderaterna när jag pekade på ett antal problemområden. Det
              problemet finns nog hos er också. Man ska vara lite försiktig.
            </seg>
            <seg xml:id="i-4ca4155b34f0b663-0">
              Jag tycker att Staffan Danielsson gör det klassiska felet. Det
              blir en sifferexercis när han räknar upp nästan halva Europas
              länder och talar om hur mycket av bnp som man satsar på försvaret.
              Det finns ingen analys av kvantitet och kvalitet i ditt resonemang.
              Jag har gång på gång, senast med Rolf Gunnarsson, försökt diskutera
              vilken er hotbild är och hur er politik ser ut utifrån denna hotbild,
              men jag fick inget svar.
            </seg>
            <seg xml:id="i-19c184aad75d53ba-0">
              Jag ställer samma fråga igen. Man kan minska rätt mycket på materialkostnaderna.
              Hälften av materialkostnaderna går väl till JAS, 810 miljarder
              eller något sådant. Det finns hur mycket pengar som helst. Frågan
              är vad man ska ha alla dessa JAS-plan till när hotbilden ser ut
              som den gör. Anser Centerpartiet att vi har en hotbild som kräver
              alla dessa JAS-plan för att skydda Sverige, eller ska vi verka
              på internationell bas med helt andra medel för att stärka freden?
              Det är det huvudfrågan handlar om. Att då raljera över procent
              av bnp tycker jag blir en ganska konstig diskussion.
            </seg>
            <seg xml:id="i-943274c63e935185-0">
              Staffan Danielsson säger när det gäller JAS att det var synd
              att Sverige förlorade. Men så är det. JAS höll inte måttet. Det
              förlorade, tror jag, på åtta punkter av tio. Det är inte bäst
              längre. Så enkelt är det. Vi höll inte måttet. Jag tror inte att
              Norge valde det amerikanska planet för att vara snälla mot USA.
              Det var helt enkelt ett bättre plan.
            </seg>
            <seg xml:id="i-199ca1f2f734e633-0">
              Min fråga till Staffan Danielsson är: Vad är er hotbild? Miljöpartiets
              hotbild utgår från den politik vi lägger, men det gör inte regeringens.
              Ni ska ju ha lika mycket av allting nästan hela tiden, och ekonomin
              har visat att det inte håller.
            </seg>
          </u>
          <note type="speaker" xml:id="i-3a2119c2dacf9149-0">
            Anf. 168 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-f544df4b6ac43172-1">
            <seg xml:id="i-16a2adf38489216e-0">
              Fru talman! För att börja med det sista har en enig försvarsberedning
              varit brett överens om omvärldsanalysen och försvarets inriktning.
              Det är alltså det som ligger till grund för den budgetproposition
              som vi diskuterar inför nästa år. Där har även Miljöpartiet varit
              med. Rysslands agerande får vi titta lite extra på, men grunden
              ligger fast.
            </seg>
            <seg xml:id="i-786cb7137ca862ac-0">
              Kvalitet och kvantitet är självfallet viktigt för varje försvar.
              Men det är relevant att också ha lite koll på om vi tar vårt ansvar
              för fred och säkerhet i Sverige och världen på ett rimligt sätt
              i förhållande till länderna i vår omvärld. Vi är alliansfria,
              och det ställer kanske extra krav på oss. Därför ville jag lyfta
              fram dessa, som jag tycker, rätt viktiga jämförelser. Vi ligger
              lägst av de länder jag tog fram. Vi sparar ordentligt på materiel,
              men vi återför detta till förband och internationella insatser.
              Miljöpartiet talar väl och har en mycket välskriven motion och
              intressanta resonemang, men ni vill dramatiskt skära ned det svenska
              försvaret. Det är ett bekymmer, inte bara för er och Socialdemokraterna
              utan även för Sverige.
            </seg>
            <seg xml:id="i-a060c3a2e1cf56d7-0">
              Peter Rådberg har ett väldigt starkt förtroende för norska försvarsexperter
              som utvärderar stridsflygplan. Det tror jag att man ska vara lite
              försiktig med. Norge har en lång tradition av samarbete med USA:
              Det är väl känt att det verkade luta mycket åt det amerikanska
              spåret. Samtidigt hade man inrikespolitiska diskussioner om detta.
              Man ville rättfärdiga sitt beslut, och då valde man vilket jag
              beklagar att smutskasta det svenska planet. Det tycker jag är
              ofint. Det finns en annan bild av detta, och min övertygelse är
              att JAS är högkvalitativt och klarar uppgifter både i Norge, Ungern
              och på andra håll. Norrmännen bestämmer, men jag hoppas och tror
              att JAS kommer att säljas till många andra länder.
            </seg>
          </u>
          <note type="speaker" xml:id="i-6b483ad57b8537db-0">
            Anf. 169 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-4">
            <seg xml:id="i-81bdd82682271d96-0">
              Fru talman! Jag gör en parallell här. Om man förlorar en fotbollsmatch
              med 21 kan man skylla på domaren eller vädret. Det är precis det
              Staffan Danielsson gör: JAS var bäst, men Norge köpte ett annat
              plan ändå.
            </seg>
            <seg xml:id="i-60acd44473611d81-0">
              Det är en dålig förklaring. Det är klart att det amerikanska
              planet var bättre på alla punkter. Tror Staffan Danielsson att
              norrmännen fejkade på något sätt? Jag tycker att det är en märklig
              diskussion. Man får vara en god förlorare.
            </seg>
            <seg xml:id="i-8d10a9a684ab9a4b-0">
              Staffan Danielsson! Du håller dig kvar vid enprocentsmålet. Det
              är det du bygger hela din politik på. Du bygger freden på någon
              form av bnp-siffra. Vi ligger lägst i Europa, sade du. Miljöpartiet
              ligger på 0,9, jag har inte räknat själv, men det kanske stämmer.
            </seg>
            <seg xml:id="i-5fb3ed9041449794-0">
              Detta är helt ointressant. Ni för en politik där vi inte kan
              använda JAS-planen. De står ju på backen! Ni har halverat antalet
              timmar för JAS-flygarna. Vi har inte råd. Det är den politik Staffan
              Danielsson förespråkar. Vad har då bnp-siffran med detta att göra?
              Ni kommer ju inte ens upp i luften.
            </seg>
            <seg xml:id="i-25cca6424feff992-0">
              Jag tycker att det är fullkomligt ointressant att räkna bnp 0,9
              eller 1,2 eller 1,3. Jag pratar kvalitet, inte kvantitet. Staffan
              Danielsson hänger sig fortfarande kvar i att vi ligger lågt i
              bnp räknat jämfört med Tyskland, Italien och så vidare. Det är
              fullkomligt ointressant.
            </seg>
            <seg xml:id="i-d6dc1bf12ab04307-0">
              Vi för en politik där vi kan försvara varför vi drar ned de här
              miljarderna och vilken effekt vi får. Det är det vi gör.
            </seg>
            <seg xml:id="i-2b01a1a10d59f44d-0">
              Jag vill också säga något om de elva förbanden kontra sex förband.
              Det fick vi i Miljöpartiet skäll för. Men det är precis vad regeringen
              sade, kanske inte att de skulle ned till just sex, men de skulle
              minska förbanden och titta över detta. Det var det Sten Tolgfors
              och regeringen gjorde halt inför och behöll alla regementen på
              grund av Georgienkonflikten.
            </seg>
            <seg xml:id="i-ddd9d48d7d2d292f-0">
              Regeringen har alltså varit inne på samma spår. Det är bara det
              att vi löper linan ut och säger att vi kan dra ned ett antal,
              för vi får större effekt på den internationella verksamheten.
            </seg>
          </u>
          <note type="speaker" xml:id="i-829567a9be6bea7c-0">
            Anf. 170 STAFFAN DANIELSSON (c) replik:
          </note>
          <u who="staffan_danielsson_559bd0" xml:id="i-f544df4b6ac43172-2">
            <seg xml:id="i-372671e9a0b7aec5-0">
              Fru talman! Jag kan först säga att Miljöpartiet kanske ska regera
              med Socialdemokraterna och komma överens om satsningen på försvarsindustrin,
              eller avvecklingen av den, och hur ni ska ha det med exportstöd
              till JAS och andra högvärdiga produkter från svensk försvarsindustri.
              Det oroar mig. Det blir svårt för er att enas. Ni måste sitta
              och ta gemensamma beslut i en eventuell regering, som jag inte
              hoppas kommer till makten då.
            </seg>
            <seg xml:id="i-226a5b43692af636-0">
              JAS är ett mycket bra, prisvärt och högkvalitativt stridsflygplan,
              exporterat och leasat till många olika länder. Vi i Sverige är
              mycket nöjda. Norge ville verkligen att JAS skulle jämföras och
              erbjudas. Jag tycker att det är trist att de har valt att presentera
              det val de har rätt att göra, men jag tycker att det är naivt
              av Peter Rådberg att ta detta som man nu säger för givet. Sanningen
              är mycket blandad, och i verkligheten var det kanske lite partiskt
              från början, vilket jag beklagar.
            </seg>
            <seg xml:id="i-406fe7db51d7e661-0">
              Vi minskar Sveriges flygplansflotta. Vi hade 200 flygplan för
              några decennier sedan. Vi hade 165 flygplan bara för en liten
              tid sedan. Vi har nu minskat till 100. Det kan behövas ytterligare
              minskningar, men vi behöver ett starkt flygvapen i Sverige, i
              vår nordiska omvärld. Det är viktigt att vi upprätthåller det,
              och det finns inte dessa pengar att ta fram ur fickan och kunna
              banta Försvaret med.
            </seg>
            <seg xml:id="i-b0a02ec918e7f8aa-0">
              Det tar tid att ställa om ett försvar, och Miljöpartiet är inte
              trovärdiga när de skyndar på så fruktansvärt. Jag tycker att det
              är bra att ni är ärliga och säger att ni vill minska det svenska
              försvaret med en fjärdedel, 10 miljarder kronor, på ett antal
              år. Det är dramatiskt, och det skulle innebära att Sverige tar
              ett mycket mindre ansvar för fred och säkerhet i världen än vad
              andra länder gör. Det tror jag är mycket olyckligt, och jag tror
              framför allt att det är olyckligt att vi som ett militärt alliansfritt
              land, vilket vi är överens om att vi ska vara, gör denna prioritering.
            </seg>
          </u>
          <note type="speaker" xml:id="i-d783333b2e895b06-0">
            Anf. 171 ALLAN WIDMAN (fp):
          </note>
          <u who="allan_widman_80f3d6" xml:id="i-defc730de4c33fe5-0">
            <seg xml:id="i-c63f0f252fb35b03-0">
              Fru talman! Jag tänkte inleda med att berätta för Peter Rådberg
              att exportavtalet med Pakistan inte ingicks under den här mandatperioden
              utan under en annan mandatperiod. Jag minns att Lars Ångström,
              dåvarande försvarspolitisk talesman för Miljöpartiet de gröna,
              annonserade på sin hemsida att Miljöpartiet hade vetorätt på samtliga
              förslag som den socialdemokratiska regeringen lade fram.
            </seg>
            <seg xml:id="i-4c4b5c64a360f206-0">
              Frågan om BK 90 är enkel att avfärda. Sveriges regering har denna
              mandatperiod, inte den förra då debatten började, bestämt sig
              för att skriva på Osloprocessen och är därmed också indirekt förpliktade
              att hitta ersättning för de klustervapen som har varit en viktig
              del i beväpningen av det svenska stridsflyget under lång tid.
            </seg>
            <seg xml:id="i-005c08740d38162d-0">
              Fru talman! Det här året är lite av ett mellanår i försvarspolitiken.
              Vi väntar alla med spänning på den försvarsproposition som är
              planerad att anlända till riksdagen någon gång under våren.
            </seg>
            <seg xml:id="i-40d201cae016e10c-0">
              Jag tycker ändå att det finns skäl att påpeka att många bra saker
              har skett med den borgerliga regeringen de senaste åren. Ett exempel
              som har berörts i debatten tidigare är att vi numera har en strategi
              för internationella insatser. Flera borgerliga partier, bland
              annat Folkpartiet, motionerade år efter år under den förra mandatperioden
              om denna vägledning för hur vi ska kunna hantera våra resurser
              på den internationella arenan. Konsekvent vägrade den socialdemokratiska
              regeringen att leverera ett sådant underlag, fru talman, till
              det forum som faktiskt fattar besluten om att skicka män och kvinnor
              utomlands.
            </seg>
            <seg xml:id="i-5ceff35ce0940da3-0">
              Vidare kan vi konstatera att vi nu har fem anslag inom utgiftsområde
              6. Under alla de år som jag har suttit i försvarsutskottet återigen
              under förra mandatperioden har ett helt enigt utskott vädjat om
              att en sådan här fördelning på flera anslag skulle ske. Men icke
              någon gång levererade den socialdemokratiska regeringen de redskap
              som försvarsutskottet behövde för att kunna utöva sin kontrollmakt.
              Det finns skäl, mot bakgrund av den positiva utveckling som ägt
              rum de senaste två åren, att vara lite mer lågmäld mot regeringen.
              Men försvarsutskottet utesluter inte på något sätt att det kan
              finnas ytterligare saker att göra också på denna punkt.
            </seg>
            <seg xml:id="i-e7939d557158451c-0">
              Pliktutredningens delbetänkande gör klart att grunden för militär
              utbildning i Sverige i framtiden ska vara baserad på frivillighet.
              Det här kommer att få en ytterligt stor betydelse för effektivitet,
              rationalitet och tillgänglighet i det svenska försvaret. Av de
              personer som tidigare har utbildats med stöd av plikten är det
              mellan 25 och 30 procent som har velat anmäla sig till internationella
              insatser. Mellan 75 och 70 procent har alltså aldrig kommit i
              väg på det som har varit en av de tunga uppgifterna för Försvarsmakten
              under snart ett decennium. Detta är inte och har inte varit någon
              ansvarsfull hantering av skattebetalarnas pengar.
            </seg>
            <seg xml:id="i-623fc58fe64aeb35-0">
              Vi kan också, apropå diskussionen om hur materielanskaffningen
              ska gå till i Försvarsmakten, konstatera att vi har fått en ny
              materielförsörjningsstrategi med den borgerliga regeringen. Vi
              ska i första hand försöka förbättra det som vi har, i andra hand
              anskaffa beprövad utrustning som finns på marknaden och först
              därefter, antingen tillsammans med andra eller på egen hand, ge
              oss in i kostsam utveckling för vår anskaffning.
            </seg>
            <seg xml:id="i-9c278162123c5811-0">
              Fru talman! I det här riksdagsårets regeringsdeklaration nämndes
              inte orden militär alliansfrihet. Däremot betonade statsministern
              hur vi bygger säkerhet mer och mer tillsammans med andra länder.
              Han betonade att det fanns en stor enighet i riksdagen om att
              om något av våra grannländer eller ett annat land i Europeiska
              unionen hotas, till exempel militärt, ska Sverige inte stå passivt.
              Han lade till att vi förväntar oss att andra länder uppträder
              på samma sätt emot oss. Det här är viktiga steg som vi nu tar
              för att på allvar förbättra vår och Europas säkerhet.
            </seg>
            <seg xml:id="i-ba5059fca2b11afb-0">
              Det är naturligtvis så att omvärldsläget har blivit mer oklart.
              Det är en sak att varna för väpnat våld i Kaukasus. Det är en
              helt annan sak när detta gränsöverskridande militära våld i strid
              med folkrätten också inträffar. Det måste man som försvars- och
              säkerhetspolitiker ha kapacitet att kunna förhålla sig till.
            </seg>
            <seg xml:id="i-6e71c7030cbb8a28-0">
              Det är inte bara konflikten i Georgien. Det är naturligtvis också
              hela den efterbörd som har funnits i de internationella relationerna,
              där ett alltmer auktoritärt Ryssland, som mer och mer liknar en
              fullständig diktatur i många avseenden, hotar med att bestycka
              sina stridsenheter i Östersjön med kärnvapen. De hotar att placera
              ut medeldistansrobotar i Kaliningrad. De säger till sina grannländer:
              Ni får inte välja den säkerhetspolitiska väg som ni vill. Det
              är klart att vi måste ta intryck av detta.
            </seg>
            <seg xml:id="i-0fc54c95df4b9787-0">
              Fru talman! För drygt tio år sedan tog den svenska Försvarsmakten
              med politikernas goda minne, tror jag, en så kallad strategisk
              timeout. Man skulle med hänsyn till den omställning som pågick
              först få komma i ordning med saker och ting innan man tog itu
              med de operativa förmågorna. Tyvärr tror jag att denna strategiska
              timeout, som utropades under en socialdemokratisk regering, kom
              att dra ut på tiden. I dag har vi många problem i Försvarsmakten.
              Vi har ett stort antal soldater och officerare som är utbildade
              men som inte är krigsplacerade. Vi genomför inte längre några
              repetitionsövningar. Efter tvåtre år byts alla utbildade soldater
              ut. Och, fru talman, vi har en tendens att acceptera viktiga glapp
              när det gäller förbandsbestämmande materiel. Ett exempel som inträffade
              under förra mandatperioden var att vi avvecklade våra Spaningsviggar
              innan spaningskapseln till det nya JAS 39 Gripen fanns på plats.
              Det här glappet lovade Leni Björklund skulle vara några månader.
              Men månaderna blev till ett år, och året blev till flera år. Och
              vi agerade tyvärr inte resolut för att minska, eller ännu bättre
              se till att det här glappet inte uppstod.
            </seg>
            <seg xml:id="i-7faae98b81fda9f7-0">
              Vi har nu en utveckling i Försvarsmakten där helikopter 4, en
              verklig trotjänare i det svenska försvarets tjänst, är på väg
              att avvecklas. Detta trots, fru talman, att en ny tung helikopter,
              som skulle ta vid när vertolhelikoptrarna slutar att tjäna oss,
              har blivit allvarligt försenad upp till tio år försenad, om man
              ska vara riktigt korrekt.
            </seg>
            <seg xml:id="i-384a7efc490b84d8-0">
              Vi kan inte acceptera de här glappen. Vi kan inte acceptera att
              beprövad, fungerande materiel avvecklas innan den nya är på plats.
              Vi måste ta de här problemen på allvar.
            </seg>
            <seg xml:id="i-33b5a87d34d9ad13-0">
              Den långsiktiga styrningen av Försvarsmakten och det yttersta
              ansvaret för den verksamhet som bedrivs där vilar faktiskt på
              denna kammare. Det är vår skyldighet att granska, ifrågasätta
              och dra fram också de saker som är obehagliga eller pinsamma att
              tala om. Det är i det ljuset, Peter Rådberg, som du ska läsa min
              artikel i Svenska Dagbladet i måndags.
            </seg>
            <seg xml:id="i-261a14b01fb181f4-0">
              Jag tycker mig uppfatta ett stort problem, en obalans mellan
              antal plattformar för det första, flygtid för det andra och utrustning,
              sensorer och beväpning för det tredje. Då säger du: Ni är ju oeniga.
              Det är vi alls inte. Vi har en försvarsberedning där sju partier
              gemensamt har sagt att det behövs en reduktion av antalet plattformar
              för att uppnå den här balansen. Det hjälper inte att en av de
              här tre delarna är bra eller mycket bra om de andra är svaga.
            </seg>
            <seg xml:id="i-9109dac748f1ee50-0">
              Flygvapnet och stridsflyget är ett system av system. Det ska
              hänga ihop och det ska vara balanserat. Just detta att balansera
              vapengrenar mot varandra, att balansera materiel mot förbandsverksamhet
              är politikers viktigaste uppgift.
            </seg>
            <seg xml:id="i-da33554afd69d9a0-0">
              Oppositionen ska enas, och jag ser med spänning fram emot denna
              process. Vi har varit igenom den. Vi vet att det är svårt och
              tidskrävande. Jag noterar att Socialdemokraterna sedan länge hävdat
              att säkerhet uppnås genom samarbete. Jag konstaterar att Vänsterpartiet
              bara under detta år har sagt nej till Salis, har sagt nej till
              SAC, har sagt nej till Eda, säger nej till OCCA, säger nej till
              Nordic Battle Group, säger nej till Partnership for Peace, säger
              nej till ISAF och säger nej till Lissabon. Det kommer att bli
              en stor utmaning.
            </seg>
            <seg xml:id="i-0997cc1e407b50f3-0">
              Förra året satsade Socialdemokraterna mindre än Miljöpartiet
              på det svenska försvarsanslaget. Detta år, fru talman, satsar
              Socialdemokraterna mindre än Vänsterpartiet. Jag tror inte att
              det finns någon här inne som inbillar sig att socialdemokrater
              i regeringsställning lägger fram ett förslag som innebär 5 miljarder
              i besparingar. Men det allvarliga är att det blir den nivån som
              Lars Ohly och Maria Wetterstrand kommer att ta som utgångspunkt
              när de förhandlar med Mona Sahlin.
            </seg>
          </u>
          <note xml:id="i-49bb14c60f560bbf-0">
            Bifall till utskottets förslag!
          </note>
          <note xml:id="i-052347002ad85491-0">
            I detta anförande instämde Gunnar Andrén (fp).
          </note>
          <note type="speaker" xml:id="i-3e79239323a5d48d-0">
            Anf. 172 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-5">
            <seg xml:id="i-b1a766b650f94af9-0">
              Fru talman! Jag måste fråga Allan Widman om Norgeaffären, för
              det sätter lite fokus på materielinskaffningen. Du ger i din artikel
              och du har sagt det tidigare, vet jag, men inte så uttalat intryck
              av att vi ska minska den svenska JAS-flottan. Du säger också att
              det ska vara slut med industri- och sporthänsyn i JAS-projekten.
              Vad får detta för konsekvenser i Folkpartiets försvarspolitik?
              Jag försöker jämföra med Moderaterna. De har åtminstone inte gett
              en bild av det. Folkpartiet går väl ett steg till.
            </seg>
            <seg xml:id="i-6bc2fd12f3bad03f-0">
              Står du fast vid att minska JAS-flottan utifrån det som debattartikeln
              handlade om?
            </seg>
            <seg xml:id="i-e969063a48451bd4-0">
              Det andra jag måste fråga Allan Widman om är om han delar försvarsministerns
              uppfattning om att ompröva hela den svenska försvarspolitiken
              på grund av Georgienkonflikten. Det var precis så försvarsministern
              sade. Han var beredd att göra 180 grader för det här femdagarskriget,
              ett krig som vi alla naturligtvis ser mycket allvarligt på. Men
              frågan är vilka konklusioner man drar av detta. Det är det som
              är intressant. Den debatten hade jag med Staffan Danielsson. Man
              kan ha visioner och tankar, men vad drar du för politiska slutsatser
              av det?
            </seg>
          </u>
          <note type="speaker" xml:id="i-a0f615d69a80bd78-0">
            Anf. 173 ALLAN WIDMAN (fp) replik:
          </note>
          <u who="allan_widman_80f3d6" xml:id="i-defc730de4c33fe5-1">
            <seg xml:id="i-e80fd1a60c601e7d-0">
              Fru talman! Jag var mycket noga med att poängtera att en helt
              enig försvarsberedning, inte minst, ska jag säga, påhejad av Miljöpartiet,
              tycker att man får se över balansen inom flygvapnet mellan antalet
              plattformar å ena sidan och utrustning, flygtid med mera å den
              andra. Jag upplever inte att det är någonting oerhört kontroversiellt
              i denna kammare, och alla partier är representerade i Försvarsberedningen.
            </seg>
            <seg xml:id="i-1b9220455e7f7c4d-0">
              Jag vill inte försvaga det svenska flygvapnet. Jag är övertygad
              om att för att det ska kunna fylla sin viktiga roll som jag skriver
              i min artikel är det den viktigaste komponenten i försvaret av
              det svenska luftrummet är det viktigt att våra piloter är välövade.
              Det är viktigt att våra flygplan har tillgång till en bred uppsättning
              av vapen men också att de uthålligt kan använda dem under längre
              tid.
            </seg>
            <seg xml:id="i-936edc8ae74e7648-0">
              Peter Rådberg säger att det inte finns någon hotbild. Varför
              skriver Allan Widman att den viktigaste uppgiften är att försvara
              Sverige? Ja, utgångspunkten är naturligtvis att vi just nu gynnar
              svensk och internationell säkerhet genom att ta itu med de oroshärdar
              som finns runt omkring på jorden. Men självklart har vi inte byggt
              upp ett försvar som kostar 40 miljarder med över hundra stridsflygplan
              och över hundra tunga stridsvagnar enbart för att vara ute internationellt.
              Vi vet inte vad framtiden innehåller, Peter Rådberg. Även om vi
              inte ser hoten just nu måste vi ha handlingsfrihet om de dyker
              upp. Vi kan konstatera att vi lever i en värld där det blir allt
              svårare att avläsa vad som händer månad för månad. Då skaffar
              vi oss den försäkring som också innebär att ytterst på svensk
              jord kunna försvara vår demokrati. Jag vet att Miljöpartiet inte
              ser så långt in i framtiden eller vill ta höjd för eventualiteterna.
            </seg>
          </u>
          <note type="speaker" xml:id="i-9ef1fe50592e5da1-0">
            Anf. 174 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-6">
            <seg xml:id="i-de80ffb58c2b70dd-0">
              Fru talman! Jo, vi ser exakt så långt fram, Allan Widman, men
              frågan handlar om var man lägger fokus någonstans, på internationell
              verksamhet eller på svensk verksamhet. Folkpartiet drar ett steg
              åt det andra hållet och markerar att först ska vi skydda Sverige
              och sedan eventuellt ska man gå ut. Det är den bild som du ger.
              Det var därför jag ställde frågan.
            </seg>
            <seg xml:id="i-cec801d5c626ee64-0">
              Men problemet med er försvarspolitik, Allan Widman, är att flygplanen
              står still på backen, som du skriver i artikeln. Vad beror detta
              på? Det är naturligtvis en kostnadsfråga. Vi har helt enkelt inte
              råd. Då kommer vi in på materieldiskussionen. Är det relevant
              att satsa så mycket pengar på till exempel JAS-projektet när planen
              inte ens kommer upp? Vi måste göra någonting. Det är Miljöpartiets
              långsiktiga tanke att vi kanske får dra ned på materielbudgeten
              för att helt enkelt kunna utnyttja resurserna, flygtid bland annat.
            </seg>
            <seg xml:id="i-ed0df114e2137553-0">
              Det problem jag ser med regeringens politik är att ni har samma
              politik i dag som ni hade i går, en ekonomi i obalans. Jag ser
              inget djärvt drag. Det skulle ha kommit en inriktningsproposition,
              men Georgienkriget satte stopp för detta.
            </seg>
            <seg xml:id="i-7939cc45bacd355b-0">
              Jag har en fråga till Allan Widman angående BK 90. Jag är glad
              över Folkpartiets inställning till detta. Nästa steg är ratificering
              av beslutet, och sedan kommer skrotning. Det är en lång väg att
              vandra på den punkten.
            </seg>
            <seg xml:id="i-ba9a28e7b9c7ad3a-0">
              Jag skulle vilja fråga Allan Widman: Är du beredd att driva på
              just ratificeringen av detta och framför allt skrotning av BK
              90?
            </seg>
          </u>
          <note type="speaker" xml:id="i-774ea059109adabf-0">
            Anf. 175 ALLAN WIDMAN (fp) replik:
          </note>
          <u who="allan_widman_80f3d6" xml:id="i-defc730de4c33fe5-2">
            <seg xml:id="i-a4ba9dc937142717-0">
              Fru talman! Jag tror att varje gång Sverige har gjort ett åtagande
              internationellt har vi varit väldigt duktiga på att se till att
              infria det åtagandet. Jag hyser inga som helst tvivel på den punkten.
            </seg>
            <seg xml:id="i-b061866836300f7c-0">
              Peter Rådberg säger att Folkpartiet tonar ned internationell
              verksamhet. Folkpartiet sitter i en regering som har fördubblat
              anslaget till internationell verksamhet under den här mandatperioden,
              vilken vi bara kommit halvvägs på.
            </seg>
            <seg xml:id="i-fcc0ea6836bb34f4-0">
              Det här har naturligtvis stor betydelse för att hävda internationell
              säkerhet, men det har också väldig betydelse för den svenska försvarsförmågan.
              Det är bara i Afghanistan, det är bara i Tchad som vi får ett
              kvitto på att vår materiel fungerar, att vår personal är tillräckligt
              väl utbildad. Därför är det inte någon motsättning mellan det
              nationella och det internationella.
            </seg>
          </u>
          <note type="speaker" xml:id="i-747c0134d6225eea-0">
            Anf. 176 ELSE-MARIE LINDGREN (kd):
          </note>
          <u who="else-marie_lindgren_363582" xml:id="i-bb94f93d71ba2548-0">
            <seg xml:id="i-facc14197c5c8324-0">
              Fru talman! Jag har suttit och lyssnat i ett par timmar på debatten,
              och jag har med intresse noterat att Socialdemokraterna nu vädjar
              om en bred enighet. Min tanke och reflexion är att man månntro
              känner sig lite obekväm i den nya vänsterkartell som ska uppstå.
              Jag förstår det mycket väl.
            </seg>
            <seg xml:id="i-5d8921181f7d1de7-0">
              Fru talman! Kriser och katastrofer inträffar, det vet vi. Däremot
              vet vi nästan aldrig i förväg vad och när och vilka konsekvenserna
              blir. Ändå, och kanske just därför, måste var och en vara beredd
              på att även vi själva kan drabbas.
            </seg>
            <seg xml:id="i-7e8514c316cc4fb5-0">
              Skydd och säkerhet är en del av välfärdsfrågorna. Om förebyggande
              och förberedande åtgärder uteblir kan det kosta åtskilligt. Det
              gäller inte minst det svårbokförda mänskliga lidande som måste
              tas med i beräkningen, liksom undergrävandet av myndigheters trovärdighet
              med allmänhetens ögon sett. Det gäller att arbeta smartare. Det
              behövs en god krishanteringsförmåga, men vi behöver också ett
              mer robust och mindre sårbart samhälle. Hos den enskilda människan
              sitter sårbarheten ofta i huvudet. Redan medvetenheten om att
              livshotande situationer inträffar, ofta utan förvarning, ökar
              vår förmåga att klara oss. Den som utövar mental beredskap vet
              hur man skyddar och räddar liv, hur man ger medmänskligt stöd
              och hur man avlastar myndigheter. Det är en oumbärlig tillgång
              för samhället.
            </seg>
            <seg xml:id="i-12bef95bf3ed506c-0">
              Därför, fru talman, är det viktigt att den nya myndigheten för
              samhällsskydd och beredskap ges bästa förutsättningar tillsammans
              med hemvärn och frivilligorganisationer. Dessa är viktiga aktörer
              när det gäller krisberedskap.
            </seg>
            <seg xml:id="i-3a117a2d566abb50-0">
              Herr talman! När det gäller hemvärnet de nationella skyddsstyrkorna
              noterar jag att det finns en bred enighet i utskottet. Det är
              glädjande. Hemvärnet de nationella skyddsstyrkorna kan verka inom
              såväl fred, kris som krig. Dess uppgift är att skydda, bevaka
              och ytövervaka. För detta ändamål är huvuddelen av hemvärnssoldaterna
              utbildade och certifierade skyddsvakter. Det sker för att de över
              tiden ska kunna skydda och bevaka olika typer av skyddsobjekt.
            </seg>
            <seg xml:id="i-2bed0d8e3be853be-0">
              Sverige har ett mycket stort antal skyddsvärda objekt. Det gäller
              naturligtvis militära objekt men också civil skyddsvärd infrastruktur.
              Även vid en liten hotförändring kan behovet av att snabbt över
              tiden och med god uthållighet förstärka samhället med bevakning
              av väsentlig infrastruktur som hamnar, flygplatser, elförsörjning,
              vattenförsörjning och vitala samhällsfunktioner bli aktuellt.
              Hemvärnet är genom sin goda beredskap, tillgänglighet och närhet
              synnerligen lämpat för detta. Här behöver vi dessutom inte tala
              om stora hotbildsförändringar, utan redan vid ett mycket litet
              hot kan en sådan förstärkning behöva ske. Ett exempel kan vara
              Göteborgs hamn.
            </seg>
            <seg xml:id="i-fa22fdf60dc4f663-0">
              Hemvärnets insatskompanier och plutoner kan utöver det nämnda
              också lösa svårare uppgifter. Här kan det till exempel handla
              om att blockera, spärra, gränsövervaka, försvara, eskortera eller
              peka ut mål. På detta sätt skapas en territoriell plattform där
              hemvärnet och de nationella skyddsstyrkorna är överlägset kostnadseffektiva
              för att skapa ett skydd utöver det som övriga samhällsfunktioner
              kan ge. Utöver detta får samhället i sin helhet ett stöd när det
              gäller olika typer av katastrofer och extraordinära händelser.
              Genom den förmåga som utvecklats för att hantera huvuduppgifterna
              har hemvärnet ledning, logistik, militär och civil kompetens,
              närhet samt en stark känsla för att ställa upp för samhället och
              är därmed den viktigaste och naturligaste aktören för ett sådant
              stöd.
            </seg>
            <seg xml:id="i-800ec3bc1c26fa98-0">
              Det kan i sammanhanget nämnas att hemvärnet till den 1 oktober
              i år redan har genomfört stöd i samhället omfattande mer än 70
              000 timmar. Detta innebär att satsningar på hemvärnet ur ett samhällsperspektiv
              är rena skatteåterbetalningen för samhället.
            </seg>
            <seg xml:id="i-f9e57ed9bfa683e7-0">
              Fru talman! Betänkandet i dag handlar ju främst om 2009 års budget,
              men några områden som har bäring på lite längre sikt förtjänar
              att lyftas fram. Materielförsörjningen tyngs i dag av en gammal
              modell, byggd på det kalla krigets behov. Den kan göras mer effektiv.
              En strategi för materielanskaffning måste rimligen gå ut på att
              bästa möjliga materiel anskaffas till lägsta möjliga kostnad och
              håller över livscykeln. De projekt inom materielförsörjningen
              som avbryts, reduceras eller inte påbörjas måste konsekvensbeskrivas.
              Jag utgår ifrån att det fortsättningsvis skapas utrymme för överföringar
              till förbandsverksamheten, och det är bra.
            </seg>
            <seg xml:id="i-42b3d30561d7392f-0">
              Herr talman! Vi kristdemokrater är glada att vi inför det svenska
              ordförandeskapet i EU kan stå väl rustade för att kunna delta
              i insatser inom ramen för såväl EU:s militära krishanteringsförmåga
              som FN och Nato. Ambitionen är att Försvarsmaktens förmåga till
              internationella insatser ska öka. Genom förändring i redovisningen
              blir det nu också enklare att följa upp och kontrollera pågående
              och planerade insatser. Det nordiska samarbetet ska stärkas och
              utgöra ett komplement till andra bi- och multilaterala samarbeten,
              inte minst inom EU, Nato och PFF. Samverkan mellan det civila
              och det militära ska främjas och utvecklas.
            </seg>
            <seg xml:id="i-a133ba9d76b8118c-0">
              Fru talman! Under det år som gått har det förts en livlig debatt
              om försvars- och säkerhetsfrågor. Jag tror att det aldrig har
              varit så mycket i tidningar och massmedier som under det här året.
              Det är mycket positivt.
            </seg>
            <seg xml:id="i-001c3422d6aa429d-0">
              De senaste dagarna har det handlat mycket om försvarsmusiken.
              Flera motioner i ämnet har avstyrkts av utskottet, men det betyder
              ju inte att vi är emot försvarsmusiken på något sätt tvärtom,
              skulle jag vilja säga. Men utskottet anser att detta inte är riksdagens
              frågor. De ska inte behöva avgöras av riksdagen utan bör enligt
              betänkandet avgöras av Försvarsmakten på regeringens uppdrag.
              Vi ser också det kulturella värdet av försvarsmusiken, och Kristdemokraterna
              utgår från att Försvarsmakten har en strategi för den statsceremoniella
              verksamheten i framtiden.
            </seg>
            <seg xml:id="i-72231a0fc739f281-0">
              Fru talman! Alliansens försvarspolitik innebär att Försvarsmakten
              fortsätter sin omställning från ett förrådsställt invasionsförsvar
              till ett flexibelt, modernt insatsförsvar. En del av detta är
              att inte med plikt kalla in personer i fredstid med straffpåföljd
              för dem som inte ställer upp. Vi vill öka frivilligheten och anpassa
              rekryteringen till verkligheten i en tid då behovet är mindre.
              Det kommer att krävas resurser för detta, det är jag säker på.
            </seg>
            <seg xml:id="i-b23494bdaea6ee16-0">
              Tillgänglighet, snabbhet och flexibilitet blir nyckelord för
              försvarets möjligheter att möta hot mot svenska intressen inom
              nationen, i vårt närområde och globalt. Dagens hot känner inte
              gränser på samma sätt som tidigare, utan konflikter och händelser
              långt borta påverkar oss här hemma, någonting som vänsterkartellen
              inte har förstått när de i sina budgetalternativ minskar Sveriges
              möjligheter till fredsbyggande utomlands. Det man inte förstår
              är att den kunskap vi får i internationella insatser stärker förmågan
              och kvaliteten i försvaret även här hemma. Genom insatserna utvecklar
              vi den nödvändiga förmågan att samverka med andra länder.
            </seg>
            <seg xml:id="i-c0e35c9d620fa62b-0">
              Inom alliansen är vi övertygade om att vårt försvar inte bara
              kan bygga på övning utan också måste testas i verkligheten, där
              det även gör nytta för fred och frihet för andra.
            </seg>
            <seg xml:id="i-6d4fdc8d70365603-0">
              Vänsterpartierna är oense. Det finns inget samlat oppositionsalternativ
              när det gäller försvarspolitiken, och det är ett bekymmer.
            </seg>
            <seg xml:id="i-a51f6f8bbbc47766-0">
              Alliansens partier är fast beslutna att ha ett effektivt försvar
              för trygghetens skull.
            </seg>
          </u>
          <note type="speaker" xml:id="i-ef58a469d0ce4f78-0">
            Anf. 177 Försvarsminister STEN TOLGFORS (m):
          </note>
          <u who="unknown" xml:id="i-5a030ecd3382ddf8-23">
            <seg xml:id="i-2ae71bf6a50cfe84-0">
              Fru talman! Sverige ska ha ett starkt, tillgängligt och användbart
              insatsförsvar. För det krävs det en fortsatt reformering. Vi ska
              skapa mesta möjliga säkerhet per investerad skattekrona. Fokus
              ska ligga på operativ nytta här och nu. Försvaret ska kunna användas
              där det behövs, både i Sverige, i närområdet och internationellt.
            </seg>
            <seg xml:id="i-bca251303eb06633-0">
              Som ett led i det har regeringen fortsatt arbetet med en effektiviserad
              materielförsörjning. Genomförandegruppen har inte bara visat att
              det gick att effektivisera utan också hur effektiviseringarna
              ska ske. Det arbetet har frigjort resurser som gör att vi kan
              förstärka förbandsverksamheten och internationella insatser till
              en nivå som 2011 ligger ca 2,2 miljarder högre än 2006.
            </seg>
            <seg xml:id="i-404dac4621f0beb0-0">
              Försvarsmaktens underskott på 1 ½ miljard för 2009 är baserat
              på Försvarsmaktens egna siffror och hanterat med en del försvarsmaktsinterna
              besparingar, en del överföring från materiel till verksamhet och
              en kraftfullt förbättrad ekonomistyrning. Vi ska därmed nå ekonomisk
              balans på förbandsanslaget under 2010. Det är viktigt som grund
              för inriktningspropositionen att det inte finns underliggande
              underskott som blir framtidens svarta hål. Försvarsdepartementets
              färdplanearbete tillsammans med Försvarsmakten har möjliggjort
              detta.
            </seg>
            <seg xml:id="i-48a6c4cbf9d1a203-0">
              Försvarsmakten har även fått en ny generaldirektör för att stärka
              ekonomistyrningen. Ekonomistyrningsverket har lämnat tydliga rekommendationer
              om betydande förstärkningar av ekonomifunktionen inom Försvarsmakten.
              En utredning av hur kringmyndigheter och stödfunktioner ska effektiviseras
              har inletts.
            </seg>
            <seg xml:id="i-963c4d044b3c5710-0">
              Vi fortsätter att prioritera försvarets kärnverksamheter. Vi
              ökar förbandsanslaget med drygt 800 miljoner till 2011. Vi fullföljer
              en fördubbling av Sveriges förmåga till fredsinsatser internationellt.
              I början av mandatperioden uppgick de internationella insatserna
              till sammanlagt 1 ½ miljard. 2011 kommer vi att ha ökat till nästan
              2,9. Därutöver ökar vi riksdagens överblick och insyn i anslagsstrukturen
              på materielsidan, något som efterfrågades år efter år under förra
              mandatperioden.
            </seg>
            <seg xml:id="i-70d784b6c97fc040-0">
              Mycket annat har åstadkommits under det gångna året. Sverige
              har gått med i SAC, det internationella samarbetet för strategisk
              flygtransport som möjliggör för oss att delta i både civil och
              militär krishantering. Ett tvåbefälssystem införs, liksom aspirantskolor.
              Insatsen i Afghanistan utökas. Insatsen i Tchad har genomförts.
              Kosovo fullföljs. Vi förbereder oss för deltagande utanför Somalias
              kust. En strategi för internationella insatser som riksdagen efterlyst
              år efter år har lagts fast.
            </seg>
            <seg xml:id="i-1109029f05025d18-0">
              Den nordiska stridsgruppen har fullgjort sitt uppdrag med flygande
              färger, förmodligen den mest framgångsrika stridsgruppen hittills
              inom EU. Det nordiska samarbetet fördjupas. En ny myndighet för
              samhällsskydd och beredskap är beslutad och börjar arbeta den
              1 januari nästa år. Vi försöker dra lärdom av erfarenheterna från
              tsunamin. Ett intressant exempel kom för någon vecka sedan när
              EU-länderna fick en förfrågan om de kunde ställa ambulansflyg
              till förfogande med anledning av terrordåden i Bombay. Förfrågan
              kom på småtimmarna. Regeringsbeslut var fattat klockan nio. Vi
              var det enda land som förmådde ställa ett ambulansflyg till förfogande.
            </seg>
            <seg xml:id="i-cee8bb8fdcf8a334-0">
              Frivilligutredningen går på remiss. Delbetänkande till Pliktutredningen
              har överlämnats utan reservationer. Slutbetänkande lämnas nästa
              år.
            </seg>
            <seg xml:id="i-5b664498948f4d83-0">
              Försvarsberedningen har lämnat två eniga rapporter som bekräftar
              regeringens förnyelselinje. Försvaret ska reformeras för ökad
              tillgänglighet och ökad användbarhet. En säkerhetspolitisk utveckling,
              som varit betydande, har enigt grundlagts i beredningen.
            </seg>
            <seg xml:id="i-9fed738176ca142f-0">
              I vår lägger regeringen fram förslag till ny inriktning för försvaret.
              Den gäller från 2010, och här finns ingen som helst försening.
              Det har varit avsett att gälla från januari 2010, och kommer också
              att gälla från 2010. Vi kommer där att beskriva hur försvaret
              ska se ut vid utgången av 2014.
            </seg>
            <seg xml:id="i-78717acc56a862f0-0">
              Efter Försvarsberedningen, som kom i juni, såg vi i augusti kriget
              i Georgien. Det utspelade sig inom fem dagar. Det avgjordes på
              två. Det var mindre än 20 000 ryska soldater i Georgien, men de
              kom dit mycket snabbt. Ryssland bedriver en betydande försvarspolitisk
              modernisering. De satsar huvudsakligen på två saker: strategiska
              styrkor, bland annat kärnvapen, och, vilket är mer relevant i
              detta sammanhang, snabbtillgängliga och snabbrörliga insatsförband
              för närregionen. Det var just sådana förband som användes i Georgien.
              Vi såg hur man sänkte tröskeln för användningen av militärt våld
              i närområdet.
            </seg>
            <seg xml:id="i-f4e76a8cf0e4ef8d-0">
              Miljöpartiet bortser från detta. Att till och med försöka håna
              dem som vill ta hänsyn till det som händer i vår omvärld är rent
              ansvarslöst.
            </seg>
            <seg xml:id="i-e632b0231860d90d-0">
              Det svenska försvaret ska fortsatt ha god uthållighet, men vi
              behöver förband som är omedelbart tillgängliga för att värna Sverige
              och svenska intressen hemma och borta. Det är en entydig linje
              i planeringsanvisningarna som Försvarsmakten nu svarar på och
              där regeringen visar den framtida vägen för försvarets utveckling.
            </seg>
            <seg xml:id="i-2e5784e9a02a9060-0">
              Med tidigare regerings försvarspolitik, arvet efter FB 2004,
              kan försvaret ha ca 11 000 man redo för insats i den nationella
              insatsorganisationen inom ett år inom ett år! Ställ det mot två
              till fem dagar. Det motsvarar en tredjedel av den nationella insatsorganisationen.
              På övriga två tredjedelar av förbanden, eller ca 20 000 man, finns
              inga krav på tillgänglighet för insats eller kvalitet sedan tidigare.
              De har betraktats som produktionsfaktorer för den användbara tredjedelen.
            </seg>
            <seg xml:id="i-e6234acf87eab731-0">
              De förband vi har ska vara användbara nationellt, i närområdet
              och i insatser internationellt. Vi ska bort från den konstlade
              uppdelningen i en nationell insatsorganisation och en särskild
              utlandsstyrka där vi bygger nytt för kortvarig användning internationellt,
              vilket är dyrt och ineffektivt. Förbanden ska inte som tidigare
              bara existera på papperet i vissa fall utan verkligen gå att använda,
              och vi ska inte ha förband som inte kan användas.
            </seg>
            <seg xml:id="i-d236f5e5fbfbadd1-0">
              Förbanden ska arbeta sammansatt, integrerat och förövat mellan
              olika vapenslag. Det framtida försvaret kommer att byggas utifrån
              flexibla, rörliga och tillgängliga bataljonsstridsgrupper. Förbanden
              ska vara möjliga att snabbt transportera dit där de behövs för
              insats. Försvarsmakten ska inkomma med sina svar på planeringsanvisningarna
              den 31 januari nästkommande år. Därefter kommer propositionen
              att överlämnas till riksdagen.
            </seg>
            <seg xml:id="i-a250b5c4a2b4264d-0">
              Mot denna betydande förnyelselinje, mot denna reformvilja gällande
              försvaret, står en djupt splittrad vänsterkartell som bara förenas
              av kraftiga nedskärningar i försvaret. Oppositionen vill skära
              ned försvaret med mellan 4 och 8 miljarder de kommande åren. Mest
              uppseendeväckande är att Socialdemokraterna föreslår större nedskärningar
              på förvaret än Vänsterpartiet. Vänstern lägger nu mest av oppositionspartierna
              på försvaret. Det är historiskt i svensk politik!
            </seg>
            <seg xml:id="i-65b78133713ba42b-0">
              Det är också följdriktigt. Den socialdemokratiska regeringen
              lade ned över 60 förband när de hade chansen att leda försvaret.
              Anders Karlsson reflekterar över att man är bekymrad ute på förbanden.
              Det är väl klart när Socialdemokraterna kommer dit och vill skära
              ned med 5 miljarder de kommande åren.
            </seg>
            <seg xml:id="i-665d84ea1ad6ea61-0">
              Men om oppositionen förenas av en vilja att skära ned skiljs
              de åt när det gäller på vad. De har inte en siffra gemensamt.
              Det enda det ena oppositionspartiet prioriterar är det enda det
              andra oppositionspartiet vill skära ned. Vänsterpartiet vill öka
              förbandsverksamheten. Socialdemokraterna och Miljöpartiet skär
              ned. Miljöpartiet vill öka internationella insatser. Socialdemokraterna
              och Vänstern går aktivt ifrån en internationell solidaritet. Socialdemokraterna
              vill lägga lite mer på materiel, för övrigt det enda de nu orkar
              satsa på. Miljöpartiet vill rekordminska och tillsätta en ny genomförandegrupp.
              Det skiljer 13 miljarder mellan Socialdemokraternas och Miljöpartiets
              budgetalternativ; de är helt olika. Dessa ska man alltså föra
              samman och finansiera.
            </seg>
            <seg xml:id="i-f7aaa206bfc576bb-0">
              Förra året föreslog Socialdemokraterna kraftiga nedskärningar
              på materielsidan 7 ½ miljard 20092010. De visade sig vara helt
              orealistiska. Nu godtar Socialdemokraterna, trots högljudd kritik
              efter vägen, regeringens förslag till materieleffektiviseringar,
              men de tar inte ansvar för tidigare förslag om att ta bort pengarna
              för att vidmakthålla Gripensystem och inte heller för att effektivisera
              materielförsörjningen i framtiden. Ingen vet var Socialdemokraterna
              finns i dag. De har ingen som helst försvarspolitisk linje. De
              har absolut ingenting att komma med.
            </seg>
            <seg xml:id="i-e7fe519a549dba85-0">
              Socialdemokraterna har en linje i Försvarsberedningen, där deras
              partisekreterare representerar dem. De har en helt annan linje
              i riksdagen, och efter två sjupartieniga försvarsberedningsrapporter
              begär Anders Karlsson partiledaröverläggningar. Om vad, kan man
              undra. Om något annat än det som sju partier redan kommit överens
              om? Gills inte två uppgörelser i Försvarsberedningen? Samtidigt
              vill jag säga att jag gärna gör upp med Socialdemokraterna om
              det framtida försvaret men på basis av överenskommelsen i Försvarsberedningen
              möjligen inte ordagrant, men på basis av de uppgörelser som träffats.
              Vad säger Anders Karlsson om det?
            </seg>
            <seg xml:id="i-8b1469d5c2014fb4-0">
              Nu får Socialdemokraterna samla sig till ett besked. Det är svårt
              att förhandla med tre samtidigt i samma parti, särskilt som oppositionen
              inte förhandlat sig samman med varandra. I riksdagen vill Socialdemokraterna
              skära 4 miljarder på internationella fredsinsatser utan någon
              analys. Det står i bjärt kontrast till en enig försvarsberedning
              som tvärtom, precis som regeringen, ville dubbla förmågan till
              internationella fredsinsatser. Om s-linjen i riksdagen realiseras
              sker det på bekostnad av Sveriges internationella solidaritet,
              något som förr ansågs vara ett socialdemokratiskt kärnvärde.
            </seg>
            <seg xml:id="i-31c03d7018536508-0">
              Socialdemokraterna nöjer sig emellertid inte med det. Nu slår
              man också mot EU-solidariteten. NBG sattes i gång av socialdemokrater.
              Nu lastas det för alla problem som finns inom försvaret. År 2008
              ledde Sverige den nordisk-baltiska insatsstyrkan med 2 850 insatsberedda
              killar och tjejer. Nu talar s för framtiden om endast ett hundratal
              svenskar i nästa NBG 2011. Det vore detsamma som att göra som
              Vänstern uppriktigt säger, nämligen avsluta den och lägga ansvaret
              på Estland. Det är också solidaritet!
            </seg>
            <seg xml:id="i-c05a65430f6f88d2-0">
              Socialdemokraterna vill dramatiskt sänka Sveriges förmåga att
              ingripa när allvarliga och omfattande övergrepp sker mot civilbefolkningen
              i krigsdrabbade länder. Dessutom vill de direktavsluta Sveriges
              militära insats i Kosovo, något som varken v eller mp föreslår.
              Det är fel i sak men också fel budgettekniskt att försöka tillgodogöra
              sig pengar omedelbart. Även om riksdagen när den röstar om dagens
              betänkande gjorde som s vill skulle kostnaden ändå ligga kvar
              2009 och 2010, för Camp Victoria finns där det finns, och vi har
              en pågående insats.
            </seg>
            <seg xml:id="i-c76c82a719c745ab-0">
              Den militära insatsen är fortsatt nödvändig, men ingen säger
              att den är tillräcklig. Men minns att när en bomb sprängdes utanför
              Eulex kom svenska soldater dit för att vakta, icke med socialdemokratisk
              politik. I våras brann domstolsbyggnaden i Mitrovica. Det var
              stor osäkerhet under självständighetsförklaringen, men icke så
              i socialdemokratisk politik. Det finns en långsiktig strategi
              för den insatsen för utveckling, säkerhet och integration. Den
              ska vi hålla fast vid.
            </seg>
            <seg xml:id="i-1ae94e8737f220a9-0">
              Fru talman! Sammanfattningsvis kommer alliansregeringen alltid
              att vara mer försvarsvänlig än varje vänsteralternativ. Jag vill
              framföra ett varmt tack till de tre oppositionsföreträdarna för
              att de har hjälpt oss så tydligt att understryka detta i dagens
              debatt. Vi effektiviserar materielförsörjningen. Vi stärker förbandsverksamheten
              och förmågan till internationella insatser. Samtidigt följer vi
              upp Försvarsberedningen och lägger grunden till ökad tillgänglighet
              och användbarhet i det svenska försvaret.
            </seg>
          </u>
          <note type="speaker" xml:id="i-9db32cf19eebfb92-0">
            Anf. 178 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-7">
            <seg xml:id="i-7a1f8ba73daf9777-0">
              Fru talman! Vi har nyss hört oppositionspolitikern Sten Tolgfors.
              Jag klockade hans tid. Jag tror att han pratade halva tiden om
              oppositionen och halva tiden om försvaret. Det är väl dags att
              kliva ned från oppositionsrollen och vara lite statsmannaaktig
              någon gång. Jag tror att Sten Tolgfors lägger hur mycket tid som
              helst på andra partier än regeringspartierna.
            </seg>
            <seg xml:id="i-809460ac99c61f82-0">
              Jag har några konkreta frågor. Vi får se om statsrådet besvarar
              dem den här gången.
            </seg>
            <seg xml:id="i-7b2f9dfbef9e718d-0">
              Försvarsministern börjar med att säga att det ska vara operativ
              nytta här och nu. Flygtimmarna, Sten Tolgfors, har halverats på
              grund av er politik. Det gör ingen nytta här och nu. Miljöpartiets
              förslag på detta är att vi ska effektivisera materielanslagen
              genom att skära ned på de JAS-plan som vi de facto inte behöver
              för att få pengar till det vi ska göra nytta med. Min fråga till
              försvarsministern är: Hur ser du på detta?
            </seg>
            <seg xml:id="i-5efe75934a512614-0">
              Nu när Norge valde det amerikanska flygplanet F-35 i stället
              för JAS Gripen, kommer försvarsministern att fortsätta med industristöd
              till Saab, eller kommer försvarsministern att följa Folkpartiets
              råd att det ska vara slut med industri- och exporthänsyn vad gäller
              till exempel JAS, så att de får stå på egna ben?
            </seg>
          </u>
          <note type="speaker" xml:id="i-b120755897241572-0">
            Anf. 179 Försvarsminister STEN TOLGFORS (m) replik:
          </note>
          <u who="unknown" xml:id="i-5a030ecd3382ddf8-24">
            <seg xml:id="i-e7603247560b8de7-0">
              Fru talman! Jag hörde förut Peter Rådberg säga precis så här
              jag skrev ned det: Miljöpartiets hotbild utgår från den politik
              vi lägger. Jag tror att han har alldeles rätt i det påståendet.
              Det är nämligen så att det borde vara tvärtom, att politiken utgår
              från hotbilden. Det är precis den spårbarhetsmodell som regeringen
              använder. Vi börjar med en omvärldsanalys, precis som Försvarsberedningen.
              Efter beredningens rapporter kom kriget i Georgien. Då tyckte
              vi, men inte Miljöpartiet, att det var dags att se över om detta
              fortfarande höll eller om vi behövde göra justeringar. På grundval
              av den säkerhetspolitiska analys som är slutförd tar vi fram planeringsanvisningar.
              Därefter går vi vidare till försvarets inriktning, dimensionering
              och mål. Miljöpartiet resonerar inte så.
            </seg>
            <seg xml:id="i-195484b4f92e7af1-0">
              Jag vill passa på att konstatera att Peter Rådberg har gjort
              en lång rad påståenden om vad Norge tyckt och tänkt. Men det har
              han ingen aning om. Det är nämligen så att Sverige är i en process
              där vi ägnar betydande tid åt att försöka tränga igenom de norska
              analyserna. FMV var där i fredags. Jag tror inte att Rådberg har
              sett de rapporterna. Den norske ministern kommer till Sverige
              på måndag för att jag ska fortsätta det resonemanget. ÖB reser
              dit. Flygvapenchefen reser dit. Efter att detta är fullgjort kan
              Sverige ha en bild.
            </seg>
            <seg xml:id="i-ba34a996987baf2f-0">
              Men vem bryr sig om fakta? Vem bryr sig om att gå till underlaget?
              Rådberg vet ju ändå vad det var. Det är häpnadsväckande, tycker
              jag, att han står och svartmålar en viktig svensk förmåga, den
              svenska flygförmågan. Det är nämligen vad det innebär. Om det
              var dåligt för Norge blir det dåligt för Sverige också. Rådberg
              står och säger till omvärlden att Sverige har ett dåligt flygvapen.
              Det är ansvarslöst och saknar grund. Jag tror precis som flera
              av mina kolleger har beskrivit här i dag att Gripen är ett mycket
              konkurrenskraftigt system. Det har anskaffats av en lång rad olika
              länder. Sverige har anledning att vara stolt över det. Vi ska
              fortsätta att vidareutveckla det. Vi ska fortsätta att balansera
              flygvapnets förmåga. Det kommer vi också att göra i inriktningspropositionen.
            </seg>
          </u>
          <note type="speaker" xml:id="i-20ee80cbd4c54ea1-0">
            Anf. 180 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-8">
            <seg xml:id="i-c00ca83c0b249423-0">
              Fru talman! JAS ställde upp i tävlingen mot F-35, det amerikanska
              planet, och förlorade på alla åtta punkter jag tror att det var
              åtta eller tio punkter. JAS fick inte ett enda poäng. Vad drar
              man för slutsats av det? Ja, att det inte håller, så klart.
            </seg>
            <seg xml:id="i-c27c4fce2d9dcb4e-0">
              Det är naturligtvis riktigt som Sten Tolgfors säger: Jag har
              inte sett något papper, av förklarliga skäl. Men jag kan nog dra
              någon slutsats. Om man inte vinner på en enda punkt av de åtta,
              utan det amerikanska planet är bättre på alla punkter, då håller
              inte JAS-projektet.
            </seg>
            <seg xml:id="i-bcf36fdfe45c9c7d-0">
              Jag hade en fråga till försvarsministern om vad han kommer att
              göra hädanefter oavsett vad diskussionen ger med Norge. Jag tror
              inte att de kommer att ändra sig. Kommer du att fortsätta med
              industristödet till Saab, eller kommer ni att tänka om? Folkpartiet
              är inne på den linjen och vill till och med kanske minska antalet
              plan. Det var min första fråga.
            </seg>
            <seg xml:id="i-1c5ede1d125918c5-0">
              Min andra fråga gäller det försvarsministern sade om operativ
              nytta här och nu. Det har krackelerat, Sten Tolgfors. Flygtimmarna
              har halverats på grund av den dåliga ekonomin. Vad kommer ni att
              göra åt detta problem? Det är ingen operativ nytta här och nu,
              på grund av att ekonomin ser ut som den gör. Ni ska ju satsa på
              allting samtidigt. Kan du ge ett litet besked på dessa två punkter
              vore jag tacksam.
            </seg>
          </u>
          <note type="speaker" xml:id="i-4ba857585257f380-0">
            Anf. 181 Försvarsminister STEN TOLGFORS (m) replik:
          </note>
          <u who="unknown" xml:id="i-5a030ecd3382ddf8-25">
            <seg xml:id="i-44e292b8338853c1-0">
              Fru talman! Tacksamheten ligger helt hos mig. Jag får återigen
              möjlighet att korrigera Peter Rådberg. Det var inte åtta punkter.
              Norge använde ett antal scenarier, och ingen i Sverige känner
              ännu till vilka de var. Mot dessa scenarier gjorde man en värdering
              av planen. Men vilka var de? Var de anpassade till vår hotbild?
              Var de anpassade till andra länders hotbild? Vad de egentligen
              visar för styrkor och svagheter vet Sverige inte. Men jag noterar
              att Rådberg inte heller behöver tränga in i materialet. Han vet
              ändå.
            </seg>
            <seg xml:id="i-71d3b2367b445726-0">
              Vad gäller flygtimmarna har Peter Rådberg också fel. Försvarsmakten
              skar ned på antalet flygtimmar i år, vilket oroade mig betydligt.
              Man hade ett underskott i förbandsverksamheten på 1 ½ miljard
              utan att regeringen sparat på förbandsverksamheten eller tillagt
              nya uppgifter. Det var en del i att räta upp det egna underskottet.
            </seg>
            <seg xml:id="i-16a8e2bcc0de52c5-0">
              Frågan går tillbaka. Om man konstaterar att man behöver mer här
              och nu, ska man öka eller minska förbandsanslagen? Vi ökar. Peter
              Rådberg skär ned. Hur han då får ihop detta med att han vill ha
              fler flygtimmar med mindre pengar och dessutom mer internationella
              insatser, men skär ned på förbandsverksamheten hemma, det vete
              gudarna. Rådberg gör det definitivt inte.
            </seg>
          </u>
          <note type="speaker" xml:id="i-42624b7949b28288-0">
            Anf. 182 ANDERS KARLSSON (s) replik:
          </note>
          <u who="anders_karlsson_748720" xml:id="i-0feb9477ef3bc5af-2">
            <seg xml:id="i-d6705b77850e6ab0-0">
              Fru talman! Jag vill fråga försvarsminister Tolgfors om han ser
              allvarligt på den situation som Försvarsmakten befinner sig i.
              ÖB uttryckte för bara några veckor sedan en djup bekymran över
              den övermäktiga uppgift som försvarsministern ålagt Försvarsmakten.
              Han konstaterar att han ska göra mer för mindre pengar, samtidigt
              som han inte får förändra grundorganisationen.
            </seg>
            <seg xml:id="i-2db5470bef240241-0">
              Min fråga blir följaktligen: Hur anser försvarsministern att
              Försvarsmakten ska få sin verksamhet i ekonomisk balans till 2010?
              Hur ska man klara av det när ÖB framför att han inte kan åläggas
              att göra mer för mindre pengar? Det är lite av den diskussionen
              som har förts i den här debatten. Vi har sagt att man kanske borde
              göra vissa indragningar på framför allt den internationella verksamheten
              för att få en försvarsmakt i balans.
            </seg>
            <seg xml:id="i-86b527c70676f6e4-0">
              Min fråga är alltså: Hur ska man få försvarets verksamhet i ekonomisk
              balans?
            </seg>
          </u>
          <note type="speaker" xml:id="i-3f16263f07739cbb-0">
            Anf. 183 Försvarsminister STEN TOLGFORS (m) replik:
          </note>
          <u who="unknown" xml:id="i-5a030ecd3382ddf8-26">
            <seg xml:id="i-528f199b49071109-0">
              Fru talman! Svaret är i alla fall inte att skära ned på försvaret
              med 5 miljarder, Anders Karlsson. Det är den politik du företräder.
            </seg>
            <seg xml:id="i-a758ff3c6fa4f27b-0">
              Jag tror att jag beskrev det här i talarstolen alldeles nyss,
              men jag tar det gärna igen: Om man använder Försvarsmaktens egna
              siffror, redovisade till oss, sätter sig vid ett förhandlingsbord
              och gör en färdplan tillsammans med departement och myndigheter
              med utgångspunkt i deras siffror, givet att de håller, då är ekonomin
              balanserad.
            </seg>
            <seg xml:id="i-1cac546c2359d534-0">
              Dessutom kommer vi under våren att lägga fram ett långsiktigt
              förslag till riksdagen om försvarets inriktning. Man kommer att
              ha tre kvarts år på sig från att propositionen läggs fram att
              förbereda sig för att börja genomföra det nya försvarsbeslutet.
              Man har fyra år på sig att genomföra förändringen sedan. Jag har
              lärt mig att om det är så att man försöker göra stora förändringar
              i stora organisationer väldigt snabbt kommer ambitionssänkningar
              och ambitionsökningar inte att matcha varandra.
            </seg>
            <seg xml:id="i-3bca169df6c34a17-0">
              Då kommer ett begrepp som jag vet att Anders Karlsson som socialdemokrat
              är väl bekant med, svarta hål, återkommande att uppstå. Vi vill
              undvika det.
            </seg>
            <seg xml:id="i-61fd5fcbf8c6915b-0">
              För att undvika att de uppkommer på grund av brister i ekonomistyrningen
              det är i varje fall Ekonomistyrningsverkets analys måste man stärka
              kompetensen gällande ekonomistyrning. Vi har därför tillsatt en
              ny generaldirektör. Ekonomistyrningsverket har också fortlöpande
              ett uppdrag att se till att man har erforderlig kompetens just
              vad gäller ekonomistyrning.
            </seg>
            <seg xml:id="i-304123f64ea056a0-0">
              Jag skulle gärna vilja höra lite mer om Anders Karlssons försvarspolitiska
              alternativ. Vi hörde honom tala om datum, takt, tid och sådana
              saker. Han påstod att det fanns en splittring hos alliansen, och
              det ena med det andra. Var finns den socialdemokratiska visionen?
            </seg>
            <seg xml:id="i-1e16b9210a4fbbd8-0">
              Är det Försvarsberedningen jag ska titta på? Är det Anders Karlsson
              jag ska lyssna till? Eller är det Mona Sahlin som vill ha partiöverläggningar?
              Vad är den socialdemokratiska politiken? Var snäll och upplys
              oss på den punkten.
            </seg>
          </u>
          <note type="speaker" xml:id="i-ad872c9c222c75cd-0">
            Anf. 184 ANDERS KARLSSON (s) replik:
          </note>
          <u who="anders_karlsson_748720" xml:id="i-0feb9477ef3bc5af-3">
            <seg xml:id="i-9202a886e09595cb-0">
              Fru talman! Svaret är enkelt. Vi kommer att presentera vår politik
              när den borgerliga regeringen har lagt fram sin inriktningsproposition.
              Vi har väntat på den länge. Den skulle ha varit i riksdagen för
              länge sedan. Vi lovar att återkomma till den.
            </seg>
            <seg xml:id="i-54faa0e4f8febbe4-0">
              Onekligen är det så att ÖB såg väldigt oroligt på utvecklingen.
              Ser inte försvarsministern oroligt på utvecklingen när man begär
              mycket mer för mindre pengar? Det vi har sagt är: Låt oss bromsa
              de internationella insatserna för att få Försvarsmakten i balans
              innan vi går vidare. Ser inte försvarsministern det?
            </seg>
            <seg xml:id="i-2773644779db4bf1-0">
              Jag ska egentligen inte ta Peter Rådberg i försvar. Men det finns
              ett ordspråk som säger att man ska sopa rent framför egen dörr.
              Är det någon som har talat illa om svenskt flygvapen och JAS-planet
              är det faktiskt din kollega i den borgerliga kartellen i en artikel
              i Svenska Dagbladet. Angrip inte Peter Rådberg för det!
            </seg>
            <seg xml:id="i-b456e3a0fbe783fb-0">
              Jag kan konstatera att ni säger att ni inte ska lägga ned några
              garnisoner eller några utbildningsplatser. Men i planeringsanvisningarna
              står det: En försvarsmaktsgemensam inledande grundläggande soldatutbildning,
              fristående från insatsorganisationen, bildas och koncentreras
              alternativt roteras mellan ett fåtal platser och garnisoner.
            </seg>
            <seg xml:id="i-ddbff124fbb9c697-0">
              Vilket är det? Ska man lägga ned någonting eller ska man inte?
            </seg>
          </u>
          <note type="speaker" xml:id="i-f295afd325c4abf3-0">
            Anf. 185 Försvarsminister STEN TOLGFORS (m) replik:
          </note>
          <u who="unknown" xml:id="i-5a030ecd3382ddf8-27">
            <seg xml:id="i-6572279035d141ce-0">
              Fru talman! Jag har en innerlig förhoppning att Vänsterpartiet
              ska lyckas övertyga Socialdemokraterna om att man bör öka anslaget
              till försvaret.
            </seg>
            <seg xml:id="i-8df22687225788ec-0">
              I det arbete vi nu gör gällande inriktningspropositionen gör
              vi också omprioriteringar. Jag vill nämna för Anders Karlsson
              att det går att resonera i två tidsperspektiv samtidigt. Mina
              kolleger har rett ut detta.
            </seg>
            <seg xml:id="i-89679ab3b8923136-0">
              Vårens diskussion om förbandsnedläggningar hade med Försvarsmaktens
              eget underskott på förbandsanslaget att göra. Det redde vi ut.
              Vi kunde ge besked att det inte blir några förbandsavvecklingar
              den här mandatperioden.
            </seg>
            <seg xml:id="i-39d478214b10ebcf-0">
              Det är till skillnad från de tidigare perioderna när Anders Karlsson
              med kolleger avvecklade 60 förband och verksamhetsställen. Det
              borde vara någon form av rekord med 60.
            </seg>
            <seg xml:id="i-3fb381c933505273-0">
              När vi blickar framåt använder vi en spårbarhetsmodell. Vi börjar
              med omvärldsbeskrivning och omvärldsanalys. Vi uppdaterar den
              nu efter Georgienkriget. Därefter går vi till inriktning och dimensionering
              av försvaret och mål för försvaret.
            </seg>
            <seg xml:id="i-789af9f622940e80-0">
              Sist i spårbarhetsmodellen kommer fabriken för att producera
              militär förmåga, kallat grundorganisation. Det hinner vi inte
              nu, eftersom det är ett rätt omfattande arbete vi gör. Det kommer
              sedan under nästa mandatperiod.
            </seg>
            <seg xml:id="i-b0c26bf812984702-0">
              Jag vill understryka att det verkligen inte bara handlar om antalet
              platser man finns på. Det handlar om hur man ser ut på de platser
              där man finns.
            </seg>
            <seg xml:id="i-4d735e566bb6c738-0">
              Vi är tilltalade av en garnisonstanke. Hela inriktningen nu handlar
              om att jobba sammansatt mellan vapenslagen, eller joint som det
              kallas. Det handlar om garnisonsorter som används för att basera
              bataljonsstridsgrupper. Då behöver man använda sin grundorganisation
              på ett annat sätt.
            </seg>
            <seg xml:id="i-e88933fba0f654be-0">
              Jag konstaterar att det finns en sak som vi inte behöver vara
              oroliga för. Det är att Socialdemokraterna har för höga ambitioner
              för försvaret. Det enda vi vet om Socialdemokraternas försvarspolitik
              är att det ska skäras ned. Det gäller till exempel internationella
              insatser.
            </seg>
            <seg xml:id="i-7225007588cbb2ba-0">
              Man ska dessutom skära ned på MBG. Det var ett socialdemokratiskt
              beslut som grundlade det. Nu är man tydligen emot. Man har heller
              inte tagit ställning till en lång rad olika saker. Det gäller
              till exempel plikten, trots att man ingår i utredningen.
            </seg>
            <seg xml:id="i-c201b8f1f0c7bca8-0">
              Det är oklara besked och sänkta ambitioner. I den riktningen
              går inte regeringen.
            </seg>
            <seg xml:id="i-b1baa581b52476ee-0">
              Anf. 186 GUNILLA WAHLÉN (v) replik:
            </seg>
            <seg xml:id="i-8e7805bd07f9aed6-0">
              Fru talman! Vi har flera mandatperioder bakom oss, försvarsminister
              Tolgfors, där vi i oppositionen kom överens om försvarsbudgeten
              trots att vi inte hade samma regering. Jag är helt övertygad om
              att vi kommer att klara det även fortsättningsvis. Försvarsministern
              behöver inte oroa sig.
            </seg>
            <seg xml:id="i-8f71e0d12c8b6ee4-0">
              Under er korta tid i Försvarsmakten har ni redan avverkat en
              försvarsminister. Ni har budgeten i obalans, och ni har inte presenterat
              en långsiktig försvarsproposition.
            </seg>
            <seg xml:id="i-6d8dfc9a6623975f-0">
              Jag fick inga svar på mina frågor. Men jag är beredd att gilla
              läget och väntar medan alliansen förhandlar fram en proposition
              under våren. Däremot vill jag passa på tillfället att ta upp frågan
              om musikkårerna i vår gemensamma motion. Försvarsministern berörde
              inte frågan så mycket.
            </seg>
            <seg xml:id="i-e5d6514bfe9cb0ba-0">
              Kommer verksamheten att vara kvar i Karlskrona och Göteborg?
              Hur är det med uppgifterna att man funderar på att avskeda personalen,
              be att den skaffar sig F-skattsedel, och sedan ska man köpa den
              för att den ska kunna spela åt Försvarsmakten? Stämmer de uppgifterna?
              Hur kommer det att se ut för den i framtiden?
            </seg>
          </u>
          <note type="speaker" xml:id="i-aa891c8fd1d45476-0">
            Anf. 187 Försvarsminister STEN TOLGFORS (m) replik:
          </note>
          <u who="unknown" xml:id="i-5a030ecd3382ddf8-28">
            <seg xml:id="i-b0dcad913ce0efce-0">
              Fru talman! Det beskedet kom i tisdags. Jag noterar att ingen
              i oppositionen har noterat detta. I tisdags berättade Försvarsmakten
              på sin hemsida, som jag rekommenderar varmt, att Marinens musikkår
              blir kvar i Karlskrona. Jag har väntat hela den här debatten på
              att någon skulle konstatera att beskedet redan var givet, men
              så blev inte fallet.
            </seg>
            <seg xml:id="i-c1c31781a9be564f-0">
              Jag vill vända på steken och ställa några frågor till Gunilla
              Wahlén. Tror hon att hon kommer att lyckas övertyga Socialdemokraterna
              att öka försvarsutgifterna? Tror hon att hon kommer lyckas övertyga
              Miljöpartiet att öka försvarsutgifterna?
            </seg>
            <seg xml:id="i-606799aa3b815d69-0">
              Vad gäller nu i synen på den gemensamma säkerhetspolitiken framöver
              i EU? Ska vi ha en svensk linje med den gemensamma utrikes- och
              säkerhetspolitiken? Ska vi ha en svensk linje vad gäller den gemensamma
              säkerhets- och försvarspolitiken, ESDP?
            </seg>
            <seg xml:id="i-65bc770fe3c6c386-0">
              Vad gäller i Sverige? När får vi se en gemensam försvarspolitik
              från oppositionen? När får vi se en gemensam försvarsbudget från
              oppositionen? Kan Gunilla Wahlén göra någon bedömning av om Miljöpartiet
              kommer att acceptera nedskurna internationella insatser eller
              mer industripolitik som Socialdemokraterna vill?
            </seg>
            <seg xml:id="i-991b290dcac0a87c-0">
              Kan hon göra en bedömning om Socialdemokraterna kommer att acceptera
              ökade internationella insatser eller en ny genomförandegrupp på
              materielsidan? Eller är det så att oppositionen numera begränsar
              sig till att bara ha uppfattningar gällande processer, tidsplaner
              och vad alliansen gör?
            </seg>
            <seg xml:id="i-f3fc3d41723e63dd-0">
              När får vi svaren på de frågorna? Kan Gunilla Wahlén göra en
              liten uttolkning om hur hon tror att det ska gå för Socialdemokraterna
              och Miljöpartiet att komma överens om de 13 miljarder som skiljer
              dem åt i dagens budgetalternativ?
            </seg>
            <seg xml:id="i-ac331ac46690ef95-0">
              Hur ska de hantera situationen där den ene i treklövern inte
              tycker att det finns någon hotbild, den andre säger att de vill
              prioritera att skära ned 5 miljarder och den tredje frågar om
              Marinens musikkår, som man inte ens tagit reda på att den blir
              kvar?
            </seg>
            <seg xml:id="i-34c14d72458436ae-0">
              Anf. 188 GUNILLA WAHLÉN (v) replik:
            </seg>
            <seg xml:id="i-fbe6198b794486ed-0">
              Fru talman! Vi har sett gemensamma försvarspropositioner under
              tidigare mandatperioder. Ni kommer att få se gemensamma försvarsbudgetar
              från oss i oppositionen efter år 2011. Ni kan vara helt övertygade
              om det. Vi har lyckats förut, och vi kommer att lyckas igen. Jag
              är inte helt övertygad om att ni hade gemensamma försvarsbudgetar
              åren innan.
            </seg>
            <seg xml:id="i-0623d617ed180a4b-0">
              När det gäller musikkåren vet jag att man i Karlsborg har försäkrat
              sig om att Karlsborg ska bli kvar. Men hur är det med Göteborg?
              Hur ska man genomföra de besparingar som man har tänkt sig att
              genomföra?
            </seg>
            <seg xml:id="i-f72c808b0c1048fa-0">
              Tänker man dra ned på administrationen i Helsingfors för att
              kunna behålla musikkårerna både i Göteborg och i Karlsborg? Eller
              tänker man fortsätta att centralisera verksamheten och bara behålla
              musiken i Karlsborg fast man klipper av en del vingar därnere?
            </seg>
          </u>
          <note type="speaker" xml:id="i-de96a3151e70815f-0">
            Anf. 189 Försvarsminister STEN TOLGFORS (m) replik:
          </note>
          <u who="unknown" xml:id="i-5a030ecd3382ddf8-29">
            <seg xml:id="i-406341a0965eb073-0">
              Fru talman! Det har efter ett antal timmars debatt kokat ned
              till att oppositionens synpunkt på försvarspolitiken gäller en
              musikkår som beskrivs ligga i Karlsborg. Jag tror att de i Karlskrona
              skulle känna en viss förvåning över detta. Det är den samlade
              oppositionspolitiken.
            </seg>
            <seg xml:id="i-b2377c010b0987f7-0">
              Vi fick höra att det efter år 2011 nog kommer en gemensam försvarspolitik
              om man vinner. Men det var inte det jag frågade om. Jag frågade
              om vad ni gör nu. Det är rätt centrala frågor. Det handlar om
              landets grundläggande säkerhet. Ni är alla tre med i Försvarsberedningen.
              Ni har alla tre varit med och gjort omfattande, långtgående och
              breda uppgörelser.
            </seg>
            <seg xml:id="i-77dc8a134d4859d6-0">
              Sedan kommer ni till riksdagen och driver en fundamentalt annorlunda
              politik. Hur ska vi kunna ta det på något större allvar? Jag vill
              ha en bred överenskommelse om försvarspolitiken bara det är möjligt.
              Men då måste jag få ett samlat besked så att jag vet vad ni vill.
            </seg>
            <seg xml:id="i-345a244bae4b4cde-0">
              Nu är det inte bara tre olika besked från tre företrädare för
              tre partier i den här salen. Det är också olika besked än vad
              ibland samma och ibland andra företrädare har gjort upp om två
              gånger i Försvarsberedningen, som är det traditionella svenska
              beredningsorganet för att nå långsiktiga breda uppgörelser.
            </seg>
            <seg xml:id="i-8991992f8bb7be09-0">
              Nu har ni inget alternativ. Ni har inte ens en antydan till alternativ,
              och ni säger att det kommer först efter 2011.
            </seg>
          </u>
          <note type="speaker" xml:id="i-1ff54cddf5ef969e-0">
            Anf. 190 KARIN ENSTRÖM (m):
          </note>
          <u who="karin_enstrom_8ae189" xml:id="i-d9c951f96bddb554-0">
            <seg xml:id="i-3ffb1ae08135bf15-0">
              Fru talman! Försvarsdebatter har i allmänhet en tendens att koka
              ned till en ganska enkelspårig debatt om regementens vara eller
              icke vara och värnpliktens vara eller icke vara. Så har inte fallet
              varit i dag, men ibland har vi riskerat att hamna just i de här
              grundläggande frågorna.
            </seg>
            <seg xml:id="i-fd04addd9279abfc-0">
              Den fråga som jag kommer att koncentrera mitt korta anförande
              på i dag är inte regementen, materiel, flygplan eller övningsområden.
              Det gäller i stället de människor som ska göra jobbet, det vill
              säga Försvarsmaktens personal.
            </seg>
            <seg xml:id="i-e6dd2c1c003724c5-0">
              Vi är nu inne i ett förändringsskede även när det gäller personalförsörjningen.
              Hur ska vi på bästa och mest kostnadseffektiva sätt rekrytera,
              utbilda och upprätthålla kompetens inom Försvarsmaktens olika
              delar?
            </seg>
            <seg xml:id="i-f6576cf731663362-0">
              Tillämpningen av pliktlagen utreds just nu av Pliktutredningen.
              Den ska vara färdig i början på nästa år. Vi väntar, som väl har
              framgått rätt tydligt, alla på den försvarspolitiska inriktningsproposition
              som kommer i vår.
            </seg>
            <seg xml:id="i-d9993355b918493a-0">
              I inriktningsbeslutet, som innehåller många viktiga delar, ska
              också riksdagen fatta beslut om det framtida sättet att personalförsörja.
              Det kommer att bli en avgörande framgångsfaktor för det framtida
              försvaret. Jag återkommer till detta.
            </seg>
            <seg xml:id="i-770dfded5519c384-0">
              Jag skulle vilja påminna kammaren om vad vi gjorde vid den här
              tiden förra året. Då gav nämligen riksdagen mer eller mindre ett
              uppdrag till regeringen. Vi uttalade att ett tvåbefälssystem bör
              införas och att regeringen helt enkelt skulle informera riksdagen
              när den hade beslutat hur det skulle vara utformat.
            </seg>
            <seg xml:id="i-4367ff763cbf39a9-0">
              Varför var då det här så viktigt? Skälen till att vi tyckte att
              det äntligen var dags att gå mot ett tvåbefälssystem var att vi
              vill kunna bredda rekryteringen och ta in människor med olika
              utbildningsnivåer. Det blir för snävt att bara rekrytera till
              stabs- och chefskarriärer, och det ger inte den kompetensbredd
              som i dag är nödvändig. Om vi har en utbildning som bara attraherar
              akademiskt intresserad personal attraherar den helt enkelt inte
              alla.
            </seg>
            <seg xml:id="i-bf84893d917d18e4-0">
              Det andra skälet var krav på ökad yrkesskicklighet. Försvarsmakten
              är nu ännu mer operativt inriktad på deltagande i internationella
              operationer, vilka blir svårare och mer komplexa. Det här genererar
              behov av fler specialister.
            </seg>
            <seg xml:id="i-e77ccfe9333d9fff-0">
              Det tredje skälet till att vi var så tydliga härifrån riksdagen
              var kraven på ökad interoperabilitet. Försvarsmakten har nämligen
              haft ett eget, unikt svenskt system som har varit svårt att förklara
              för våra samarbetsländer. Andra länder har haft svårt att bedöma
              officerarnas kompetens. Det har riskerat att leda till missförstånd
              och misstolkningar.
            </seg>
            <seg xml:id="i-fed4bb914ec67bd2-0">
              Den fjärde anledningen är tydlighet, nämligen att den individ
              som gör ett yrkesval ska kunna identifiera sig med det och känna
              att just det val man gör har ett eget värde i sig. Skulle Försvarsmakten
              fortsätta att använda officersgrader till alla innebär det att
              specialister som vi så väl behöver benämns och utmärks på ett
              felaktigt sätt.
            </seg>
            <seg xml:id="i-90df31fc3fb5e733-0">
              Vi uttalade då, precis för ett år sedan, att regeringen skulle
              återkomma. Det gör den också i budgetpropositionen på s. 48 och
              49. Där betonas att befälsordningen ska ta sin utgångspunkt i
              verksamhetsintresset så klart och att internationellt vedertagna
              principer ska tillämpas för hur karriärsystemet för militär personal
              ska utformas.
            </seg>
            <seg xml:id="i-af356b587e0ed13c-0">
              Jag vill uppehålla mig lite vid detta trots att timmen är sen,
              fru talman. De här principerna införs nu successivt. Den militära
              personalen indelas i två kategorier. På engelska benämns de två
              kategorierna officers och other ranks . Försvarsmakten kommer
              att använda benämningen officerare på den förstnämnda kategorin.
              Officerarna anställs efter en treårig högskoleutbildning vid Försvarshögskolan,
              som nu är inledd. Försvarsmakten kommer att använda uttrycket
              specialistofficerare för dem som anställs efter den ettåriga yrkesinriktade
              utbildningen som myndigheten anordnar. Enligt internationell praxis
              ingår även annan militär personal ned till nivån menig i kategorin
              other ranks . Så kommer det att bli även för Sveriges del.
            </seg>
            <seg xml:id="i-ab0a1e5976e07df2-0">
              Dessutom har Försvarsmakten fått i uppdrag av regeringen att
              reformera hela befälsordningen och införa ett nytt befälssystem.
              Det gäller inte bara hur man ska benämna det hela, utan det ska
              fungera i verkligheten också. I juni såg vi tydligt det första
              praktiska exemplet på detta i verkligheten. Då examinerades nämligen
              de första specialistofficerarna och anställdes som sergeanter.
            </seg>
            <seg xml:id="i-1cccc70b1a6828a2-0">
              Detta är bra. Det som återstår nu är att omvandla det som fortfarande
              är ett enbefälssystem till ett tvåbefälssystem. Vi ser fram emot
              att få ta del av hur det arbetet går, och vi ser fram emot att
              få ett färdigt resultat tillbaka till riksdagen.
            </seg>
            <seg xml:id="i-f025a70071c478ef-0">
              Fru talman! Avslutningsvis vill jag återkomma till de förändringar
              av personalförsörjningen som vi kan se framför oss. Jag ser fram
              emot att ta en bred och större diskussion om utformningen av den
              framtida personalförsörjningen under våren. Jag oroas också av
              de signaler som jag har hört här i kväll från Socialdemokraterna
              angående pliktens framtida ställning. Vi ska komma ihåg, fru talman,
              att det är en pågående utredning, och det är ibland svårt att
              debattera vad som pågår i en utredning.
            </seg>
            <seg xml:id="i-2ba73eaaf0481661-0">
              Men helt klart är och jag hoppas att den inriktningen kommer
              att kvarstå hos så många partier som möjligt att betydelsen av
              frivillighet kommer att öka. Det här ställer ytterligare höga
              krav på Försvarsmakten som arbetsgivare. Försvarsmakten måste
              då i konkurrens med andra kunna rekrytera och behålla duktiga
              unga män och kvinnor för att kunna utföra de viktiga och ibland
              mycket riskfyllda uppdrag som vi ger till Försvarsmakten.
            </seg>
          </u>
          <note type="speaker" xml:id="i-e94ceb4a0ad582a3-0">
            Anf. 191 EVA SELIN LINDGREN (c):
          </note>
          <u who="eva_selin_lindgren_25723a" xml:id="i-2c763f6181b0bc91-0">
            <seg xml:id="i-ae0d72dbf65cfc7d-0">
              Fru talman! Här har hörts ganska pessimistiska tongångar i kväll
              om man lyssnar på dialogen mellan de olika parterna.
            </seg>
            <seg xml:id="i-01a99a45bed7bbd3-0">
              Därför skulle jag vill börja med att dels tillstyrka utskottets
              förslag till beslut, dels uttrycka en viss tillfredsställelse
              över saker som vi är överens om.
            </seg>
            <seg xml:id="i-c7618740f193262e-0">
              Jag välkomnar att de tidigare myndigheter det har ju varit flera
              som har arbetat mot olyckor och kriser nu slås samman till en
              ny myndighet för samhällsskydd och beredskap. Jag tror att man
              ska vänta sig ganska mycket av denna myndighet. Den får ett mycket
              större grepp än vad som har varit fallet när man har fördelat
              det hela på flera aktörer. Den har en viktig uppgift att fylla
              inför de kriser som kan uppstå i dag, när vi ser att gränserna
              mellan militära och civila hot blir alltmer suddiga och när också
              stora naturkatastrofer kan följa i klimatkrisens spår.
            </seg>
            <seg xml:id="i-d5b3fecda165b4fb-0">
              Vi har konstaterat att Sveriges sårbarhet har ökat, inte minst
              genom den snabba tekniska utvecklingen. Här i riksdagen har vi
              diskuterat några av de kriser som kan uppkomma genom till exempel
              stora skogsbränder, ras, skred, översvämningar av och brott på
              vattenkraftsdammarna, terroristhot, spridning av massförstörelsevapen
              och omfattande fel på elförsörjningen eller IT-systemen. Listan
              kan göras längre. Det här betyder att vårt samhälle blir alltmer
              sårbart och svårt att överblicka. Det är också beroende av fungerande
              infrastruktur och informationssystem.
            </seg>
            <seg xml:id="i-042df6ae7b9b5f04-0">
              Det har tidigare konstaterats här att försvaret ändrar karaktär
              från invasionsförsvar till insatsförsvar. Det innebär i praktiken
              att svenska trupper ska kunna sättas in i oros- och krishärdar
              på olika håll i Sverige och världen. Det är alltså inte antingeneller.
              De ska också kunna utföra fredsbefrämjande insatser. De flesta
              bedömare anser att hoten mot Sverige i dag i högre grad utgörs
              av angrepp på vår trygghet och säkerhet och, som vi har konstaterat
              tidigare, i mindre grad av invasion av främmande makt, men man
              kan aldrig vara säker på detta. Många av angreppen förväntas ha
              lokal eller regional karaktär. Det är därför viktigt att de som
              arbetar med säkerheten är lokalt och regionalt förankrade.
            </seg>
            <seg xml:id="i-2045ec852289a387-0">
              En av de viktigaste resurserna i säkerhetsarbetet är, som också
              konstaterats, hemvärnet, de nationella skyddsstyrkorna. Det är
              en gräsrotsrörelse som kan ingripa snabbt och effektivt när det
              behövs. Hemvärnets medlemmar har en bred kompetens inom olika
              civila yrken som vi kan utnyttja och består av både kvinnor och
              män. De har en lång meritlista med förtjänstfulla insatser och
              har hjälpt polisen och räddningstjänsten i kritiska situationer,
              bland annat vid bekämpning av omfattande skogsbränder, sökande
              efter vilsegångna människor och i bevakning av till exempel dricksvattenmagasin,
              energianläggningar elsystem och farleder, och inte minst hos oss
              på västkusten.
            </seg>
            <seg xml:id="i-fa02d57b0e59cd45-0">
              Det andra positiva budskapet är att utskottet i sitt ställningstagande
              fäster särskild vikt vid hemvärnets betydelse och förutsätter
              att denna betydelse blir synliggjord i den kommande inriktningspropositionen.
              Såvitt jag har förstått råder det enighet kring detta.
            </seg>
            <seg xml:id="i-4fa3ebd043b653e6-0">
              Den tidigare försvarsministern, och också vår nuvarande, har
              påpekat att civil-militär samverkan är avgörande för skyddet av
              en enskild nation. Förtroendeskapande åtgärder, mjuka värden och
              dialog i stället för väpnad konflikt ligger i alla medborgares
              intresse. Det skulle också sänka kostnaderna för försvaret mycket
              om man i stället kunde åstadkomma förebyggande verksamhet.
            </seg>
            <seg xml:id="i-1226e9cead79e557-0">
              Detta ligger också helt i linje med vad fredsrörelsen eftersträvar.
              Krig kan undvikas genom dialog och utveckling av ömsesidig förståelse.
              Inom Försvarsmakten är det därför angeläget att de mjuka värdena
              får ökat utrymme, vilket också medverkar till att attrahera fler
              kvinnor att delta i säkerhetsarbetet. Betydelsen av kvinnornas
              medverkan blev illustrerad här i måndags när vi hade prisutdelning
              av Right Livelihood Award. Det var fyra kvinnor från olika nationer
              som fick pris för sitt fredsarbete i konflikthärdar eller konfliktdrabbade
              områden. De hade arbetat med fara för eget liv.
            </seg>
            <seg xml:id="i-ea0c29e921646d4f-0">
              Till de mjuka värdena hör också det som försvarsministern nämnde,
              nämligen musiken och kulturella värden över huvud taget. Jag ska
              inte ta upp kulturarvet här, men jag vet att det finns ett stort
              militärt kulturarv som också Riksantikvarieämbetet diskuterar.
            </seg>
            <seg xml:id="i-8597fcf2d911a35e-0">
              Nyligen nämndes att Marinens musikkår i Karlskrona kanske räddas
              och blir kvar. Då skulle jag vilja vädja till ministern och Försvarsmakten
              att också bevara Flygvapnets musikkår i Göteborg. Den betyder
              väldigt mycket och har fått priser för att den har hög kvalitet.
              Den är också mycket rörlig. Den har arbetat med framgång inte
              bara i Göteborg utan i Karlsborg, Skövde, Såtenäs, Eksjö, Halmstad
              och även här i Helsingfors. Jag tror att det är en rimlig kostnad
              för att hjälpa till så att denna musikkår får fortsätta. Man kan
              också nämna att den är ett samarbete mellan Göteborgs kommun,
              Kulturrådet och Försvarsmakten. Därför skulle jag uppskatta om
              ministern eller Försvarsmakten ville uttrycka att man anser att
              det är värdefullt att bevara musikkåren.
            </seg>
          </u>
          <note type="speaker" xml:id="i-a01991f03e02e939-0">
            Anf. 192 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-9">
            <seg xml:id="i-c9cd29e2b240ef7e-0">
              Herr talman! Jag vill tacka Eva Selin Lindgren för att hon ser
              de samarbetsmöjligheter som finns mellan oppositionen och majoriteten.
              Det gläder mig mycket när du säger att det är en mindre grad av
              militära hot och mer av en annan typ av hot som finns. Det gläder
              mig att du tar upp det. Så tycker vi egentligen allihop. Det är
              roligt att höra det från ett majoritetsparti.
            </seg>
            <seg xml:id="i-8ad0e3f9f461a9a1-0">
              Vi är även överens i utskottet om hemvärnet, som du påpekade.
              Civil-militär samverkan är avgörande för freden, och den minskar
              också kostnaderna totalt. Jag gläds över att du tar upp det. Det
              är så mycket som är polariserat i politiken. Jag är tacksam för
              att du lyfter upp den frågan.
            </seg>
          </u>
          <note type="speaker" xml:id="i-c4b63d73819fa74e-0">
            Anf. 193 EVA SELIN LINDGREN (c) replik:
          </note>
          <u who="eva_selin_lindgren_25723a" xml:id="i-2c763f6181b0bc91-1">
            <seg xml:id="i-ce06c0247418c8b6-0">
              Herr talman! Tack ska du ha, Peter Rådberg. Jag vet också att
              allmänheten säger: Vad bråkar de om? Det är svårt att förklara
              ibland för folk. De vill att vi ska vara överens när det gäller
              sådana saker som försvar och energi. Vi skiljer oss inte så väldigt
              mycket från varandra beroende på den politiska tillhörigheten.
              Det kan vi konstatera. Därför tycker jag att man måste leta efter
              de minsta gemensamma nämnarna. Du kanske sitter med en av dem,
              men det finns säkert flera aspekter. Jag är också medlem i freds-
              och miljörörelsen. Jag kommer alltid att hävda fredens och samarbetets
              betydelse.
            </seg>
            <seg xml:id="i-ee462b7c75375152-0">
              Fru talman introducerade de här pristagarna. Hon visade hur stor
              betydelse det hade. En av dem var från Somalia, och hon tog upp
              konflikten i Somalia. Hon hade bildat den sjätte klanen. Det finns
              alltså fem klaner som strider mot varandra. Genom att hon var
              född i en klan och ingift i en annan var hon svartlistad i båda
              klanerna. Det är många kvinnor som befinner sig i den situationen,
              och det drabbar också barnen. De blir våldtagna och dödade. Då
              bildade hon den sjätte klanen.
            </seg>
            <seg xml:id="i-cb87fada2f1cb33c-0">
              Somalia är ett av de få länder som har en stor andel kvinnliga
              parlamentariker. En tredjedel av parlamentarikerna i Somalia i
              dag är kvinnor. Innan vi var här i måndags var hon nere i Göteborg
              och träffade flera organisationer, näringsliv och universitet.
              Vi hade ett seminarium. Då berättade hon att det hade åstadkommits
              att det var kvinnligt deltagande i parlamentet i Somalia. Det
              var på institutionen för globala studier. Det var en ung man från
              Kazakstan som sade: Somalia ligger långt före Kazakstan för vi
              har inte en enda kvinna i parlamentet.
            </seg>
            <seg xml:id="i-cca72d0641266dae-0">
              Man kan göra mycket, menar jag, om man också kan mobilisera det
              andra könet.
            </seg>
          </u>
          <note type="speaker" xml:id="i-ad7b207e2a7cb4c9-0">
            Anf. 194 PETER RÅDBERG (mp) replik:
          </note>
          <u who="peter_radberg_980aa0" xml:id="i-4114ef554b288bb7-10">
            <seg xml:id="i-60c89b6641378ab0-0">
              Herr talman! Jag tycker att Eva Selin Lindgren kan få i uppdrag
              att försöka hitta den gemensamma nämnaren bland oss politiker.
              Jag tycker att det är väldigt viktigt att lyfta upp detta. Som
              du säger finns det rätt mycket. Jag gläds åt att du tog upp den
              frågan.
            </seg>
          </u>
          <note type="speaker" xml:id="i-db6862afc9ccbfb0-0">
            Anf. 195 NILS OSKAR NILSSON (m):
          </note>
          <u who="nils_oskar_nilsson_5a1210" xml:id="i-15d9353274179a8f-0">
            <seg xml:id="i-fa2831672d4b9401-0">
              Herr talman! Alliansregeringen för en ansvarsfull försvarspolitik.
              I budgetpropositionen för 2009 visar regeringen tydligt målsättningen
              om ett starkt och effektivt insatsförsvar som ska vara flexibelt
              och tillgängligt för såväl dagens som morgondagens behov.
            </seg>
            <seg xml:id="i-a9c97b497feb6014-0">
              Försvarsmakten ska ha en stark förmåga att värna om Sverige nationellt
              och internationellt. En förstärkt förbandsverksamhet, effektivare
              materielförsörjning och förbättrad ekonomisk styrning är nödvändiga
              verktyg för att åstadkomma detta.
            </seg>
            <seg xml:id="i-c1857466189bc224-0">
              Lika viktigt är det att värna om de fredsfrämjande och numera
              också fredsframtvingande insatser som våra kvinnor och män gör
              utomlands.
            </seg>
            <seg xml:id="i-48c0d0c96dd76320-0">
              Regeringens ambition ligger fast, och därför fördubblar alliansregeringen
              försvarets förmåga till internationella insatser.
            </seg>
            <seg xml:id="i-fb314b890f028757-0">
              Det innebär ett ökat anslag för fredsfrämjande insatser med 650
              miljoner kronor under 2009. Sammantaget kommer alliansregeringen
              under denna mandatperiod att ha ökat anslaget till internationella
              insatser till 2,9 miljarder kronor.
            </seg>
            <seg xml:id="i-bb1f585499c107ec-0">
              Sveriges internationella engagemang är betydande och gör skillnad.
              Vi gör det framför allt på tre områden.
            </seg>
            <seg xml:id="i-405df4cf553a2dab-0">
              I Afghanistan gör våra soldater en stor och viktig insats för
              att bistå afghanernas kamp för demokrati och utveckling. Insatsen
              i landet vilar numera på en tydlig strategi för uppbyggnad av
              både afghansk säkerhet och samhälle. Alliansregeringen ser till
              helheten i Sveriges internationella engagemang.
            </seg>
            <seg xml:id="i-95370cdb09e103e0-0">
              Regeringen förstärker den svenska militära närvaron i Afghanistan
              med bland annat transportflyg och fler utbildnings- och samverkansgrupper.
              Det är en tydlig och ansvarsfull satsning på ökad säkerhet i landet,
              vilket alltjämt förblir en förutsättning för ökad humanitär verksamhet.
            </seg>
            <seg xml:id="i-4d4bc7b19e48da67-0">
              Alliansregeringen visar prov på handlingskraft i Afghanistan
              genom att både stärka den militära närvaron och utöka det ekonomiska
              biståndet. Tillsammans med andra bidrar Sverige till uppbyggnaden
              av ett fredligt och demokratiskt Afghanistan.
            </seg>
            <seg xml:id="i-ec6cf02e24468413-0">
              Utvecklingen i Kosovo, där Sverige aktivt engagerat sig sedan
              1999, visar att det tills vidare föreligger behov av en internationell
              militär närvaro i landet.
            </seg>
            <seg xml:id="i-3588eeb005321c3a-0">
              Även om säkerhetsläget just nu är förhållandevis stabilt och
              ett ambitiöst arbete pågår med att bygga ut de nationella säkerhetsstrukturerna
              finns fortsatt betydande risker för att våldsamma incidenter ska
              utbryta mellan olika befolkningsgrupper.
            </seg>
            <seg xml:id="i-5c6b45a81e7f0ff7-0">
              De nationella säkerhetsstrukturerna med bistånd av Eulex kommer
              under överskådlig tid inte att förmå att på egen hand ge befolkningen
              i Kosovo garantier för säkerhet och trygghet.
            </seg>
            <seg xml:id="i-465a32558d55aaa4-0">
              Historien har visat att konflikter kan uppstå väldigt fort och
              oftast utan förvarning, men med svensk militär närvaro i landet
              kan vi bidra till att stävja och förebygga sådana konflikter i
              ytterligare några år.
            </seg>
            <seg xml:id="i-c843e90fd7b45ca9-0">
              Sverige har en fortsatt viktig roll att spela i Kosovo. Vi ska
              fortsatt vara en trovärdig och långsiktig samarbetspartner i det
              internationella samfundets insats i Kosovo.
            </seg>
            <seg xml:id="i-22de087c37c4fd65-0">
              Sveriges engagemang i EU:s snabbinsatsstyrkor har varit och är
              betydande. Vårt ledande ansvar för den nordiska stridsgruppen
              NBG under första halvåret 2008 utgör ett tydligt tecken på vår
              höga ambition att bidra till säkerheten i vår omvärld.
            </seg>
            <seg xml:id="i-5ba9e81a741db903-0">
              Alliansregeringen värnar om ett fortsatt svenskt ledarskap även
              för NBG 2011.
            </seg>
            <seg xml:id="i-18e264647f0f58ab-0">
              Att delta i och leda dessa internationella insatsstyrkor bidrar
              till att ytterligare förstärka Försvarsmaktens kompetens och medverkar
              till den fortsatta omställningen av vårt försvar. Målet är förband
              som är snabbt tillgängliga och flexibla i sin användning, både
              nationellt och internationellt.
            </seg>
            <seg xml:id="i-d6e4fb64f0ec8a73-0">
              Vi utvecklar vår förmåga till att inte bara effektivt samarbeta
              med andra europeiska länder utan även leda dem.
            </seg>
            <seg xml:id="i-7a03256e075816d2-0">
              Sverige har inte varit i krig under de senaste 200 åren. Men
              genom att vi i decennier har deltagit i internationella insatser
              på olika håll i världen har nu ca 100 000 svenska soldater erfarenheter
              från oros- och krigshärdar. Detta ger Försvarsmakten ovärderliga
              förutsättningar att försvara vårt eget land om och när det kan
              bli nödvändigt.
            </seg>
            <seg xml:id="i-9a7c3c24d5841e43-0">
              Herr talman! I en tid då behovet av internationell solidaritet
              är större än någonsin tar alliansregeringen ansvar för att bidra
              till säkerheten i vår omvärld. Ett aktivt ställningstagande för
              fred och säkerhet utomlands bidrar till vår egen fortsatta säkerhet,
              och alliansregeringen värnar om de fredsfrämjande insatser som
              våra svenska män och kvinnor genomför.
            </seg>
            <seg xml:id="i-d8706e3c242c8cac-0">
              Mot vår politik står en splittrad vänster som föreslår olika
              kraftiga nedskärningar. Det enda som oppositionen verkar vara
              överens om är att man vill skära ned på försvaret.
            </seg>
            <seg xml:id="i-00b88bb1758853e1-0">
              Socialdemokraterna har dessutom aviserat att man vill överge
              vårt ledande ansvar för den nordiska stridsgruppen NBG 2011.
            </seg>
            <seg xml:id="i-c948571a048e387b-0">
              Jag tycker att det är ytterst beklagligt att Socialdemokraterna
              tydligt väljer att överge sina tidigare ståndpunkter och principer,
              vilket gör Försvarsmakten och Sveriges kompetens och anseende
              till förlorare.
            </seg>
            <seg xml:id="i-c5f8251428355c2c-0">
              Herr talman! Budgetpropositionen 2009 visar alliansregeringens
              tydliga vilja att fortsatt bidra till en fredlig och säker omvärld.
              Vi kommer fortsatt att värna om den internationella solidariteten
              och om Sveriges försvar.
            </seg>
          </u>
          <note xml:id="i-e4955c374062cb65-0">
            Jag vill härmed yrka bifall till utskottets förslag till beslut
            och avslag på samtliga reservationer.
          </note>
          <note type="speaker" xml:id="i-2970a7d3f5cddb1d-0">
            Anf. 196 ALLAN WIDMAN (fp):
          </note>
          <u who="allan_widman_80f3d6" xml:id="i-defc730de4c33fe5-3">
            <seg xml:id="i-2e5e2c53d812a541-0">
              Herr talman! Jag ska bara göra ett kort påpekande.
            </seg>
            <seg xml:id="i-87a565d5b1963353-0">
              När det gäller frågan om minskad flygtid i Sverige har inte den
              halvering som förekommit infallit endast under den borgerliga
              mandatperioden. Det är en utveckling som påbörjades för fem år
              sedan och som nu har inneburit en halvering. Tre av de åren var
              det en annan regering som styrde.
            </seg>
            <seg xml:id="i-bf3819a1bd39be93-0">
              Skälet till att jag gick upp en andra gång, vilket jag aldrig
              tidigare har gjort, var att Anders Karlsson med tydlig syftning
              på undertecknad påstod att jag hade kritiserat JAS 39 Gripen i
              Svenska Dagbladet i måndags. Om Anders Karlsson hade varit kvar
              här hade jag velat fråga honom på vilken punkt jag gjorde detta.
              Var det räckvidden? Var det det instabila styrningssystemet? Var
              det dragkraften i motorn?
            </seg>
            <seg xml:id="i-4d5499ded1738a59-0">
              Jag kan inte påminna mig någon sådan kritik över huvud taget.
              Däremot riktade jag kritik mot bristande flygtid och bristande
              beväpning och bristande sensorer. Det är saker som inte har med
              flygplanet att göra.
            </seg>
            <seg xml:id="i-b9603f5128580ed2-0">
              Jag konstaterade dessutom att det för mig inte var överraskande
              att beskedet blev som det blev med tanke på Norges långvariga
              och speciella relationer till USA som land och till det amerikanska
              flygvapnet. Det är ett besked, herr talman, som vi från svensk
              sida har anledning att beklaga.
            </seg>
            <seg xml:id="i-8c0b05c354de2f77-0">
              Jag är också beredd att göra det. Jag är alldeles övertygad om
              att 100 Supergripen E/F på den skandinaviska halvön hade varit
              en förstärkning av vår gemensamma säkerhet.
            </seg>
          </u>
          <note xml:id="i-e4716ea07dab1a65-2">
            Överläggningen var härmed avslutad.
          </note>
          <note xml:id="i-b7922cde4a0d54f3-0">
            14 § Bordläggning och beslut om ändrade motionstider
          </note>
          <note xml:id="i-9a73546cd735d7dc-0">
            Anmäldes och bordlades
          </note>
          <note xml:id="i-aee125b30b4e4aa5-0">
            Kammaren biföll talmannens förslag att motionstiden för prop.
            2008/09:84 skulle förlängas till fredagen den 16 januari 2009
            .
          </note>
          <note xml:id="i-67f8c24716637645-0">
            Kammaren biföll regeringens förslag att motionstiden för prop.
            2008/09:95 skulle förkortas till måndagen den 15 december .
          </note>
          <note xml:id="i-0edc66c3a8757dc3-0">
            15 § Anmälan om interpellationer
          </note>
          <note xml:id="i-73a31b302de4e131-0">
            Anmäldes att följande interpellationer framställts
          </note>
          <note xml:id="i-7609a5854b05edb4-0">
            den 11 december
          </note>
          <note xml:id="i-043237d0fa8fdf33-0">
            Urban Ahlin
          </note>
          <note xml:id="i-34d0dbe7e6654bbb-0">
            Bosse Ringholm
          </note>
          <note xml:id="i-65d5977c4cd8b6d8-0">
            Lars U Granberg
          </note>
          <note xml:id="i-0d61f8b411213b8a-0">
            Carina Adolfsson Elgestam
          </note>
          <note xml:id="i-4f16a6d77b70750b-0">
            Interpellationerna redovisas i bilaga som fogats till riksdagens
            snabbprotokoll tisdagen den 16 december.
          </note>
          <note xml:id="i-8ea69b32f4a290a0-0">
            16 § Anmälan om frågor för skriftliga svar
          </note>
          <note xml:id="i-713e43a185b45e3d-0">
            Anmäldes att följande frågor för skriftliga svar framställts
          </note>
          <note xml:id="i-7609a5854b05edb4-1">
            den 11 december
          </note>
          <note xml:id="i-f16cf999bc3b70df-0">
            Peter Hultqvist
          </note>
          <note xml:id="i-f16cf999bc3b70df-1">
            Peter Hultqvist
          </note>
          <note xml:id="i-38bb6b9fa1e686a8-0">
            Marie Weibull Kornias
          </note>
          <note xml:id="i-4a6805f1874f89ae-0">
            Britta Rådström
          </note>
          <note xml:id="i-4a6805f1874f89ae-1">
            Britta Rådström
          </note>
          <note xml:id="i-109b2463ea10ce67-0">
            Frågorna redovisas i bilaga som fogats till riksdagens snabbprotokoll
            tisdagen den 16 december.
          </note>
          <note xml:id="i-241905bf65b132fe-0">
            17 § Kammaren åtskildes kl. 20.18.
          </note>
          <note xml:id="i-aa326f50f6395b4d-0">
            Förhandlingarna leddes
          </note>
          <note xml:id="i-df91b00f2f9ad647-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
