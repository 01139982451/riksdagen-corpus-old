<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--70</head>
          <docDate when="2008-02-13">2008-02-13</docDate>
        </div>
      </front>
      <body>
        <div>
          <note xml:id="i-2baa5d48b3f0a1bb-0">
            ﻿
          </note>
          <note xml:id="i-96d2cc9c47b471e9-0">
            Riksdagens protokoll
          </note>
          <note xml:id="i-4f4739785753d28e-0">
            2008/09:70
          </note>
          <note type="date" xml:id="i-e5471e2282355fb7-0">
            Fredagen den 13 februari
          </note>
          <note xml:id="i-28939825a0026f6e-0">
            Kl. 09:00 - 16:05
          </note>
          <note xml:id="i-dfc12183a5728834-0">
            1 § Avsägelse
          </note>
          <note xml:id="i-9270e3d51bc78364-0">
            Tredje vice talmannen meddelade att Laila Bjurling (s) avsagt
            sig uppdraget som suppleant i Nordiska rådets svenska delegation.
          </note>
          <note xml:id="i-605f4fe302cb295d-0">
            Kammaren biföll denna avsägelse.
          </note>
          <note xml:id="i-271495d50e6d2e3c-0">
            2 § Anmälan om sammansatt utrikes- och försvarsutskott
          </note>
          <note xml:id="i-f84732e4269c21cd-0">
            Från sammansatta utrikes- och försvarsutskottet hade följande
            promemoria inkommit:
          </note>
          <note xml:id="i-da6185d2310d892a-0">
            Sammansatt utrikes- och försvarsutskott
          </note>
          <note xml:id="i-77c2f71eab3e1461-0">
            Utrikesutskottet och försvarsutskottet har jämlikt riksdagsordningen
            4 kap 8 § i separata beslut den 22 januari respektive den 10 februari
            2009 överenskommit att genom deputerade i sammansatt utskott gemensamt
            bereda propositionen 2008/09:108 Svenskt deltagande i Europeiska
            unionens marina insats utanför Somalias kust.
          </note>
          <note xml:id="i-5b5278d3d59bcd26-0">
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note xml:id="i-bc5bf53d8e7823d0-0">
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde den
            12 februari 2009 utsett följande presidium:
          </note>
          <note xml:id="i-9c0575bc20f56bc9-0">
            Rolf Gunnarsson (m), ordförande
          </note>
          <note xml:id="i-66d672531344b85f-0">
            Urban Ahlin (s), vice ordföranden
          </note>
          <note xml:id="i-36c0f58a35e5ea0e-0">
            Martin Brothén
          </note>
          <note xml:id="i-7b7f2b8f286dd1a0-0">
            Ingemar Wahlberg
          </note>
          <note xml:id="i-7817b153fec1f402-0">
            Bilagan hade följande lydelse:
          </note>
          <note xml:id="i-5fd35db047d68a2f-0">
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note xml:id="i-c161b0aef9293a33-0">
            Ledamöter
          </note>
          <note xml:id="i-984fcabbbf3240f7-0">
            Suppleanter
          </note>
          <note xml:id="i-c161b0aef9293a33-1">
            Ledamöter
          </note>
          <note xml:id="i-984fcabbbf3240f7-1">
            Suppleanter
          </note>
          <note xml:id="i-e32d67a27236acfd-0">
            3 § Anmälan om fördröjda svar på interpellationer
          </note>
          <note xml:id="i-22aa09df5549cae1-0">
            Till riksdagen hade inkommit följande skrivelser:
          </note>
          <note xml:id="i-5b42a66648c270b2-0">
            Interpellation 2008/09:272
          </note>
          <note xml:id="i-9033487a5431c13f-0">
            Interpellation 2008/09:272 Begreppet utanförskap
          </note>
          <note xml:id="i-a3b67bb22653e046-0">
            Interpellationen kommer att besvaras måndagen den 9 mars 2009.
          </note>
          <note xml:id="i-cce52264567191b5-0">
            Skälet till dröjsmålet är tjänsteresa och sedan tidigare inbokade
            engagemang.
          </note>
          <note xml:id="i-aea0dc25ad0be289-0">
            Erik Nymansson
          </note>
          <note xml:id="i-21724800059b2b2e-0">
            Interpellation 2008/09:306
          </note>
          <note xml:id="i-c0fddf0c78606278-0">
            Interpellation 2008/09:306 Småhusindustrin och bostadsbyggandet
          </note>
          <note xml:id="i-edfb4ce167f51a84-0">
            Interpellationen kommer att besvaras tisdagen den 17 mars 2009.
          </note>
          <note xml:id="i-8c5189a7ddb44df4-0">
            Skälet till dröjsmålet är andra åtaganden som inte gått att ändra
            på.
          </note>
          <note xml:id="i-aea0dc25ad0be289-1">
            Erik Nymansson
          </note>
          <note xml:id="i-13cf210b3f3a2533-0">
            Interpellation 2008/09:310
          </note>
          <note xml:id="i-2b314efc761198bc-0">
            Interpellation 2008/09:310 Öresundsintegrationen under det svenska
            EU-ordförandeskapet
          </note>
          <note xml:id="i-c3fd7d117b7db629-0">
            Interpellationen kommer att besvaras tisdagen den 10 mars 2009.
          </note>
          <note xml:id="i-de8a544d3f463da1-0">
            Skälet till dröjsmålet är tidigare inbokade engagemang.
          </note>
          <note xml:id="i-ca56a276bd85c972-0">
            Inga Eriksson Fogh
          </note>
          <note xml:id="i-b3b6633e7fb0f7b3-0">
            Interpellation 2008/09:322
          </note>
          <note xml:id="i-894fa5f16f511ea7-0">
            Interpellation 2008/09:322 Sjukskrivningsreglerna
          </note>
          <note xml:id="i-c3fd7d117b7db629-1">
            Interpellationen kommer att besvaras tisdagen den 10 mars 2009.
          </note>
          <note xml:id="i-e6d18f4f36936377-0">
            Skälet till dröjsmålet är sedan tidigare inbokade engagemang.
          </note>
          <note xml:id="i-acd9ae2a87f6d0f5-0">
            Marianne Jenryd
          </note>
          <note xml:id="i-8e88f68294a0d165-0">
            4 § Svar på interpellation 2008/09:265 om Glasriket
          </note>
          <note xml:id="i-642d043cf3e5ebb6-0">
            Tredje vice talmannen meddelade att näringsminister Maud Olofsson
            (c) på grund av sjukdom var förhindrad att vid dagens sammanträde
            besvara interpellation 2008/09:265 av Carina Adolfsson Elgestam
            (s) om Glasriket.
          </note>
          <note xml:id="i-7b246e67c9cb255f-0">
            Ajournering
          </note>
          <note xml:id="i-386c18ab451677ab-0">
            Kammaren beslutade kl. 9.05 på förslag av tredje vice talmannen
            att ajournera förhandlingarna till kl. 9.10 då utrikesminister
            Carl Bildt (m) skulle lämna svar på interpellationer.
          </note>
          <note xml:id="i-38d623babfbb1708-0">
            Återupptagna förhandlingar
          </note>
          <note xml:id="i-0e0fe0f9fab09ebd-0">
            Förhandlingarna återupptogs kl. 9.10.
          </note>
          <note xml:id="i-8482559a1030ba24-0">
            5 § Svar på interpellationerna 2008/09:252, 267, 268 och 303
            om situationen i Gaza
          </note>
          <note type="speaker" xml:id="i-0b974c322b8b1962-0">
            Anf. 1 Utrikesminister CARL BILDT (m):
          </note>
          <u xml:id="i-711b5da272af1802-0" who="unknown">
            <seg xml:id="i-863fa4afdcf2962c-0">
              Fru talman! Monica Green, Peter Hultqvist och Thomas Strand har
              alla ställt frågor som rör situationen i Gaza och den israelisk-palestinska
              konflikten. Jag väljer att besvara interpellationerna i ett sammanhang.
            </seg>
            <seg xml:id="i-cdf8e86f5a34260d-0">
              Låt mig inledningsvis framhålla att det europeiska fredsarbetet
              i samband med kriget i Gaza har varit och fortsätter att vara
              intensivt. Det råder större politisk enighet inom EU än på länge
              om vad som måste göras och vilken roll unionen kan spela. Det
              gör att vi kan samlas till en EU-politik till stöd för en fredlig
              utveckling i Mellanöstern, baserad på folkrättens principer.
            </seg>
            <seg xml:id="i-515ea9cc9be8f35d-0">
              Viktigt nu är att fortsatt stödja det egyptiska medlingsarbetet
              för en permanent vapenvila. En sådan kräver naturligtvis att våldshandlingarna
              inte återupptas, men också att isoleringen av Gaza hävs och att
              effektiva åtgärder mot vapensmugglingen vidtas. Som ett bidrag
              pågår ett intensivt arbete inom EU för att undersöka förutsättningarna
              att återaktivera gränsinsatsen EU BAM Rafah. Flera svenskar finns
              redan på plats.
            </seg>
            <seg xml:id="i-ce6725f04ee64807-0">
              Samtidigt är den humanitära situationen i Gaza fortsatt akut
              vilket jag själv kunde konstatera under mitt besök där nyligen
              och en betydande del av våra ansträngningar utgörs för närvarande
              av omedelbar humanitär hjälp till Gazas befolkning. Sverige är
              fortsatt en av de största givarna, med ett humanitärt stöd och
              utvecklingssamarbete som i år uppgår till drygt 700 miljoner kronor.
            </seg>
            <seg xml:id="i-e726a1bd138c0e6e-0">
              Vi hälsar Peter Hultqvist välkommen till kammaren.
            </seg>
            <seg xml:id="i-f162189283e5cead-0">
              EU och Sverige har också beredskap att arbeta för återuppbyggnad
              och en mer långsiktig ekonomisk utveckling i Gaza. EU-ländernas
              initiala bidrag kommer att konkretiseras vid den givarkonferens
              som planeras äga rum i Kairo den 2 mars. En nödvändig förutsättning
              för att återuppbyggnaden ska bli hållbar är att Gazas gränser
              omedelbart öppnas och hålls öppna inte bara för humanitärt stöd
              utan även för personer och handelsvaror. Det gäller inte bara
              att människorna i Gaza ska överleva de måste även få leva. Detta
              budskap har EU framfört med kraft till Israel.
            </seg>
            <seg xml:id="i-046b9e31a0738992-0">
              Fru talman! Våldet mot civila på båda sidor i konflikten är oacceptabelt.
              Som i alla konflikter har barnen drabbats speciellt hårt. Enligt
              uppgift dödades över 400 barn i Gaza under kriget och över 1 800
              skadades. Barnen är även särskilt utsatta genom den omfattande
              förstörelsen av bostäder, skolor och sjukhus, liksom för den psykiska
              ohälsa som de våldsamma upplevelserna ger upphov till. Även i
              de israeliska städer som drabbats av raketbeskjutningen från Gaza
              lider många barn av psykiska besvär relaterade till konflikten.
            </seg>
            <seg xml:id="i-d67bab6e2463d054-0">
              Barn som berörs av väpnade konflikter har rätt till alla tänkbara
              åtgärder för att deras skydd och vård ska säkerställas. Insatser
              till stöd för barnens rättigheter och för att förbättra barnens
              levnadsvillkor står sedan tidigare i fokus för såväl det humanitära
              stöd Sverige ger som det utvecklingssamarbete som vi bedriver
              på de palestinska områdena. Även våra fortsatta insatser kommer
              att prioritera barnen.
            </seg>
            <seg xml:id="i-8fb89c2d69679bc7-0">
              Det står klart att båda sidor i konflikten brustit i respekten
              för internationell humanitär rätt, inte minst när det gäller skyddet
              av civila. Återigen drabbas barnen hårt. EU och Sverige har särskilt
              betonat vikten av att alla parter i konflikten till fullo måste
              respektera att de mänskliga rättigheterna efterlevs och att man
              också efterlever internationell humanitär rätt. Vi följer noggrant
              utredningar om kränkningar på detta område.
            </seg>
            <seg xml:id="i-31dc13dfa5c15841-0">
              Fru talman! Thomas Strand har frågat mig hur jag avser att verka
              för en konstruktiv dialog mellan alla berörda parter i konflikten,
              inklusive Hamas. Jag delar uppfattningen att det långsiktigt krävs
              en bred dialog för att nå en lösning på konflikten. Så sker också,
              för närvarande i första hand med Egypten som mellanhand i de två
              huvudspåren. Det gäller ansträngningarna för en permanent vapenvila
              efter kriget i Gaza, där Egypten för samtal med såväl Israel som
              Hamas och andra berörda. Det gäller också försoningssamtalen mellan
              olika palestinska grupper, främst Fatah och Hamas, under egyptisk
              medling. EU har uttryckt starkt stöd för Egyptens arbete, och
              vi uppmanar till bred uppslutning bakom president Abbas förhandlingslinje,
              som är nyckeln till en framgångsrik fredsprocess mellan israeler
              och palestinier.
            </seg>
            <seg xml:id="i-491a11b4131cae09-0">
              Alla parter måste respektera det internationella samfundets grundläggande
              krav och tidigare fredsavtal.
            </seg>
            <seg xml:id="i-dac4c7da4628db63-0">
              EU:s och Sveriges engagemang till stöd för denna fredsprocess
              fortsätter och intensifieras. I arbetet för en lösning av den
              akuta konflikten i Gaza har EU samtidigt understrukit vikten av
              en återgång till en reell fredsprocess med sikte på en hållbar
              tvåstatslösning. Målsättningen kvarstår: En självständig, demokratisk
              och livskraftig palestinsk stat som existerar sida vid sida med
              Israel, i fred och säkerhet.
            </seg>
            <seg xml:id="i-26d4071642225614-0">
              Fru talman! Låt mig slutligen kommentera frågan om det brittiska
              initiativet vad gäller produkter från israeliska bosättningar.
              Det är Peter Hultqvists interpellation. För klargörandets skull
              vill jag initialt påpeka att det inte finns något förbud mot att
              handla med varor från bosättningar. Däremot har EU och Sverige
              en skyldighet att se till att sådana varor inte åtnjuter tullfrihet
              under associeringsavtalet. Här finns klara regler och riktlinjer
              som regelbundet följs upp av EU. Som en följd av det brittiska
              initiativet sker nu ytterligare översyn.
            </seg>
            <seg xml:id="i-9e7647092125f16c-0">
              Tullverket är ansvarig myndighet hos oss. Vid en genomgång i
              januari i år av sändningar från Israel till Sverige under andra
              halvåret 2008 fann man inte några avvikelser från regelverket.
            </seg>
            <seg xml:id="i-4dfbcc847d6c3b34-0">
              Som Peter Hultqvist påpekat tar det brittiska initiativet även
              upp frågan om märkning av produkter. Bakgrunden är att man i Storbritannien
              uppmärksammat att produkter från israeliska bosättningar märkts
              med Västbanken. Det har inte kommit till min kännedom att denna
              form av vilseledande märkning skulle förekomma i Sverige.
            </seg>
            <seg xml:id="i-7e057f8ab7703051-0">
              Det finns gemensamma regler när det gäller information till konsumenter.
              Den får inte vara felaktig eller vilseledande, men ingenting sägs
              om hur just produkter från bosättningar ska märkas. Det brittiska
              initiativet lyfter fram en viktig fråga. Det är självklart så
              att vi som konsumenter ska kunna göra medvetna och upplysta val.
              Jag skulle välkomna en diskussion om möjligheterna till gemensamma
              EU-rekommendationer för tydligare märkning av produkter från bosättningar.
              En sådan diskussion skulle dock med nödvändighet inbegripa en
              rad tekniska och andra aspekter som går utöver mitt utrikespolitiska
              ansvarsområde.
            </seg>
          </u>
          <note type="speaker" xml:id="i-c847f0f696a6486c-0">
            Anf. 2 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-0">
            <seg xml:id="i-2e57f7f6607f7a9c-0">
              Fru talman! Tack för svaret! Jag skrev interpellationen mitt
              under det fruktansvärda krig vi fick uppleva under juldagarna
              och i januari, ett krig som på alla sätt måste förhindras, fördömas
              och förbannas. Naturligtvis är det övervåldet från den israeliska
              armén som vi måste rikta in oss på, men självfallet är det så
              att även raketbeskjutningar från södra Israel har krävt människoliv
              och inte kan accepteras. Båda sidor måste acceptera fredsförhandlingar
              och respektera människorätten.
            </seg>
            <seg xml:id="i-6290c0b4a747b124-0">
              Jag skrev om barnen. Självfallet är det inte rätt att döda någon.
              När män, kvinnor, gamla, unga och barn får sätta livet till och
              lemlästas i krig är det bara fruktansvärt. Ingen kan försvara
              detta övervåld.
            </seg>
            <seg xml:id="i-1e4d4adb346708aa-0">
              Jag siktade in mig på barnen därför att de på något sätt ändå
              är hoppet och framtiden. De är också så värnlösa. Redan före kriget
              levde barnen både på Gazaremsan och på Västbanken under mycket
              svåra situationer med sjukdom och svält. Att få arbeta på soptippar
              till svältlön i stället för att gå i skolan var realiteten för
              de palestinska barnen. De blev utsatta för att ta sig förbi checkpoints
              under förnedrande former för att också jobba åt israeler och sedan
              ta sig tillbaka till sina familjer förbi muren, den förbannade
              mur som skiljer folket i Palestina och Israel åt.
            </seg>
            <seg xml:id="i-bb372ecba6aa27f3-0">
              Detta måste fördömas. Vi måste jobba på många olika fronter.
              Vi kan här i Sveriges riksdag förstås visa vår avsky, kräva fred
              och se till att fredsförhandlingar sätts i gång och respekteras.
              Men vi måste också jobba med humanitärt stöd och se till att det
              kommer fram. Det får inte blir så som vi har hört rapporter om,
              att Röda Korsets bussar beskjuts och att hjälpen inte kommer fram
              till de nödlidande. Det måste också respekteras att hjälpen ska
              nå dem som behöver den.
            </seg>
            <seg xml:id="i-d4c6e13372ef80b7-0">
              På andra fronter när det gäller freden, och en hållbar fred,
              måste EU ta sitt ansvar. FN:s roll måste återupprättas. Vi måste
              se till att FN får det mandat som man behöver så att alla parter
              respekterar de fredssträvanden som FN gör. Vi kan inte fortsätta,
              41 år efter ockupationen, att bara konstatera att allt det stöd
              som vi ger bombas sönder, att människoliv slås sönder och att
              människor lemlästas. Vi måste se till att detta får ett slut.
              Vi kan inte acceptera det fortsatta våldet.
            </seg>
            <seg xml:id="i-e51fd6ddaa48911d-0">
              Även om det för närvarande är något slags vapenstillestånd är
              det så outhärdligt för dessa barn på Gazaremsan och Västbanken
              att de måste ha mycket mer stöd än vad de hittills har fått och
              måste få möjlighet att växa upp i fred, gå i skolan och inte jobba.
            </seg>
          </u>
          <note type="speaker" xml:id="i-1156d7ba8d3016e2-0">
            Anf. 3 PETER HULTQVIST (s):
          </note>
          <u who="peter_hultqvist_c9866b" xml:id="i-2fb8c3e59c1ad458-0">
            <seg xml:id="i-8fe2d81db3ae4f79-0">
              Fru talman! Tack för svaret!
            </seg>
            <seg xml:id="i-bf48056c565f0176-0">
              Den israeliska attacken mot Gaza har lett till bland annat följande.
            </seg>
            <seg xml:id="i-147b7923806a244d-0">
              Över hälften av de ca 1 300 som miste livet var civila. 20 000
              bostadshus i Gaza har träffats och skadats. 4 000 hus har jämnats
              med marken. Kostnaden för återuppbyggnadsarbetet har beräknats
              till 1,6 miljarder dollar, det vill säga 12 miljarder kronor.
              Elnät, vattenförsörjning, vägar med mera av infrastruktur har
              förstörts.
            </seg>
            <seg xml:id="i-b86399876d8d9062-0">
              Sverige gav förra året 720 miljoner kronor i bistånd till de
              palestinska områdena. Genom åren har svenska biståndsmedel bekostat
              bland annat infrastruktur och fastigheter. Frågan är: Kommer den
              svenska regeringen att rikta någon form av krav i förhållande
              till Israel eftersom svenskfinansierade projekt raserats? För
              den svenska regeringen samtal med Israel om just det negativa
              i förhållandet att med biståndsmedel bygga upp något som sedan
              i krig och ockupation raseras? Det skulle vara mycket intressant
              att höra utrikesministerns kommentar på den punkten.
            </seg>
            <seg xml:id="i-312268ef5866da6d-0">
              Den humanitära situationen är, precis som utrikesministern och
              Monica Green har refererat till, under all kritik. Det är mycket
              viktigt att inringningen, isoleringen, av Gaza upphör. Gaza får
              inte vara ett utomhusfängelse där människor har att leva i krigets
              ruiner. Om något föder en sådan situation hat och frustration,
              byggt på undermåliga livsbetingelser där människors värdighet
              och hopp släcks. Sådant skapar bara nyextremism och nytt våld
              och lägger grunden till nya krig.
            </seg>
            <seg xml:id="i-10792095689dcd34-0">
              Jag sätter värde på en rad av utrikesministerns markeringar.
              Jag tänker på markeringarna kring folkrätten, de mänskliga rättigheterna,
              uppslutningen bakom president Abbas, en framtida tvåstatslösning
              och återuppbyggnadsarbetet i Gaza.
            </seg>
            <seg xml:id="i-c3fbacd1aef9e558-0">
              Men det är också så att markeringarna mot Israels murbygge på
              Västbanken, bosättningspolitiken som bara fortsätter, övergreppen
              i ockupationens fotspår, vägspärrarna och det apartheidtänkande
              som har lett till att palestinierna inte får åka på de vägar som
              byggs till bosättningarna på Västbanken hela tiden bromsar en
              lösning av konflikten.
            </seg>
            <seg xml:id="i-8ceba2d841e4a975-0">
              Israel bär här ett mycket tungt ansvar. Därför är det oerhört
              viktigt att i debatter i parlament världen över ställa krav på
              Israel. Vägen mot fred går ej över fler krig, mer av folkrättsbrott
              och förtryck i förhållande till palestinierna.
            </seg>
            <seg xml:id="i-5c1f8fbf68bdce5b-0">
              Hamas raketbeskjutning av Israel ska inte försvaras och inte
              accepteras. Det har världen återkommande markerat gång på gång.
              Men Israels vedergällning saknar proportioner. Vedergällningen
              har kritiserats från folkrättslig synpunkt. Den är inte på något
              sätt acceptabel och har nu resulterat i 1 300 döda, varav 400
              är barn.
            </seg>
            <seg xml:id="i-aca612e02395aa13-0">
              Mina frågor till utrikesministern är: Vilka krav och samtal förs
              med Israel om infrastruktur och byggnader som finansierats med
              svenska biståndsmedel men nu har raserats? Vilken bedömning gör
              utrikesministern av den nya USA-administrationens vilja att ställa
              hårdare krav på Israel eller bana vägen för någon form av fredlig
              process? Vilken bedömning gör utrikesministern av den israeliska
              valutgången och dess inverkan på en eventuell fredsprocess?
            </seg>
          </u>
          <note type="speaker" xml:id="i-cd7b097fba82ecab-0">
            Anf. 4 THOMAS STRAND (s):
          </note>
          <u who="thomas_strand_a4f0e0" xml:id="i-61210d4995982597-0">
            <seg xml:id="i-4efb792819afef8f-0">
              Fru talman! Jag vill också tacka utrikesministern för svaret
              på våra interpellationer.
            </seg>
            <seg xml:id="i-a636aa033105f461-0">
              Det senaste tragiska och meningslösa kriget i Gaza har skakat
              om oss alla. Vi har upplevt ett ofattbart lidande och ett stort
              trauma som drabbat så många civila, flest palestinier men också
              israeler. Ännu en gång har hoppet om fred och försoning mellan
              Israel och Palestina fått sig en ordentlig törn. Trots detta tragiska
              krig och alla misslyckade fredsansträngningar under många år får
              vi aldrig överge hoppet om en verklig och varaktig fred mellan
              Israel och Palestina. Och i dag på morgonen på nyheterna i tv
              uppgavs att Hamas var beredda på en 18 månaders vapenvila. Det
              är i så fall en liten ljuspunkt i mörkret.
            </seg>
            <seg xml:id="i-91ae59043ea5c34d-0">
              Jag konstaterar med tillfredsställelse att utrikesministern i
              sitt svar delar min uppfattning att det långsiktigt krävs en bred
              dialog för att nå en lösning på konflikten. Hamas fick i ett demokratiskt
              val det palestinska folkets stöd att bilda regering, och de är
              därför en relevant part i ansträngningarna för att finna en fredlig
              lösning. Jag är glad för att utrikesministern delar min uppfattning.
            </seg>
            <seg xml:id="i-380bb90f9f0dc071-0">
              Varken utrikesministern eller jag stöder Hamas ideologi eller
              politiska hållning. Hamas uppvisar stora brister vad gäller demokrati
              och mänskliga rättigheter. Det finns inget försvar för Hamas odemokratiska
              maktövertagande av Gaza, det militanta uppträdandet mot sina egna
              eller raketbeskjutningar som riskerar livet på civila israeler.
            </seg>
            <seg xml:id="i-60708aa4c65525cf-0">
              I ett internationellt perspektiv måste man från tid till annan
              vara beredd att tala med parter som man definitivt inte stöder.
              Nu är det, menar jag, ett sådant allvarligt läge. Den fråga som
              då inställer sig är om den nu rådande politiska hållningen i EU
              är konstruktiv som innebär en fortsatt isolering av Hamas. Är
              en varaktig fred mellan Israel och Palestina långsiktigt möjlig
              utan omvärldens dialog med Hamas? Jag tror inte det.
            </seg>
            <seg xml:id="i-0e1d7e614cd84f72-0">
              Jag är bekymrad över ett underliggande perspektiv i utrikesministerns
              svar. Det är att någon annan ska tala med Hamas. Det är i och
              för sig bra att Egypten pratar med Hamas eller att Fatah pratar
              med Hamas, men det räcker inte. Dessa samtal har sina begränsningar.
              Fatah är politisk motståndare till Hamas, och Egypten är självt
              ängsligt för sina islamistiska grupper. Ett av problemen är EU:s
              terroriststämpling av Hamas och att bojkottlinjen gäller. Jag
              skulle önska att utrikesministern och den svenska regeringen tar
              två steg framåt och vidtar aktiva åtgärder för att bryta EU:s
              isoleringspolitik. Och det bör göras nu, inför Sveriges ordförandeskap
              i EU.
            </seg>
            <seg xml:id="i-46563cbe2a224219-0">
              Då skulle Sverige få unikt kraftfulla instrument för att verka
              för en vändning av utvecklingen i Mellanöstern. Därför vill jag
              fråga utrikesministern vilka ytterligare steg han är beredd att
              ta för att driva frågan hårdare i EU. Är utrikesministern beredd
              att arbeta för att EU bryter sin isoleringspolitik och att EU
              och Sverige är beredda att tala med Hamas?
            </seg>
          </u>
          <note type="speaker" xml:id="i-9fcc62a03b8bbeb5-0">
            Anf. 5 Utrikesminister CARL BILDT (m):
          </note>
          <u xml:id="i-711b5da272af1802-1" who="unknown">
            <seg xml:id="i-5d1b9f66413476fa-0">
              Fru talman! Tack till interpellanterna för dessa synpunkter!
            </seg>
            <seg xml:id="i-ec30a582e34d71fa-0">
              Jag börjar med Monica Green. Om vi koncentrerar oss på Gazakonflikten
              kan vi konstatera att den alldeles riktigt är unik i den meningen
              att den har drabbat ett område där det finns ohyggligt mycket
              barn. Det har att göra med demografin. När man reser där, vilket
              jag gjorde häromdagen, slås man av att det finns barn över allt.
              Det innebär att även om det är så att Israel har försökt undvika
              civila skador går det inte att använda den typ av vapen som man
              har använt i ett tättbefolkat och barnrikt område utan att det
              leder till precis det som vi har sett. Det behöver inte ligga
              en ond avsikt bakom, men området är sådant att det inte går att
              föra krig med moderna, destruktiva vapen utan att det leder till
              att ett stort antal barn dödas och skadas, och så har också blivit
              fallet.
            </seg>
            <seg xml:id="i-da684094e96f52d5-0">
              Nu gäller det att hjälpa. Det handlar om återuppbyggnad i någon
              utsträckning, men jag har också framför allt betonat både före
              och efter min resa vikten av att häva isoleringspolitiken, så
              att man kan leva ett normalt liv, så att barnens föräldrar kan
              få normala jobb och så att barnen kan få gå i skola och få normala
              böcker. Ett problem som aktualiserades i förra veckan jag vet
              inte om man har löst det sedan dess; jag talade med den israeliska
              regeringen, men jag vet inte om det har lett till någon åtgärd
              var att Unrwa, som har skolor för 200 000 barn i Gaza, på grund
              av isoleringspolitiken inte kunde få in papper för att trycka
              skolböcker. Man ska ha klart för sig att de barn som går i FN:s
              skolor i Gaza får del av ett budskap som är Förenta nationernas
              och som handlar om fred och försoning och vikten av mänskliga
              rättigheter. Det finns andra i Gaza som kan erbjuda annan typ
              av utbildning med annan typ av budskap och andra typer av värderingar.
              En politik som hindrar FN att sprida ett budskap om fred och försoning
              men lämnar fältet öppet för andra att sprida andra budskap till
              barnen är, milt sagt, i hög grad kontraproduktiv. Vi kommer att
              fortsätta driva den frågan med allra största kraft.
            </seg>
            <seg xml:id="i-67cdce43f535be59-0">
              Sida har såvitt jag förstår gjort en preliminär inventering av
              de skador som kan ha uppkommit på svenskfinansierade biståndsprojekt.
              Vi har ju inga svenskar där, så vi har inga juridiska möjligheter
              att ingripa. Jag har inte tagit del av den redogörelsen än, men
              jag vet att Gunilla Carlsson har fört samtal med den israeliske
              ambassadören i ärendet. Jag hade kontakt med ett av de projekt
              som också har förekommit i medierna och som hade skadats. Skadorna
              var väl av mer begränsad karaktär, vilket inte är någon ursäkt.
              De var inte av katastrofal omfattning. Även i det fallet gäller
              att isoleringspolitiken är fördärvlig.
            </seg>
            <seg xml:id="i-3ff84eaa37fbe942-0">
              Peter Hultqvist frågade mig om den nya amerikanska administrationen.
              Jag tror att det är för tidigt att bedöma detta mer i detalj.
              Det ska också göras en bedömning mot bakgrund av den än mer osäkra
              frågan om vilken regering som kommer att bildas i Israel och vilken
              politik denna kommer att föra. Vi och Europeiska unionen har haft
              preliminära kontakter, bland andra med sändebudet Mitchell jag
              har inte talat med honom, men Javier Solana och andra har haft
              flera överläggningar med honom generalen och säkerhetsrådgivaren
              Jones, som jag har talat med, och med generalen Dayton, som är
              representant på marken i Jerusalem, som jag också har pratat med.
              De är positiva i den meningen att de har ett synsätt som liknar
              det som vi företräder. Hur det sedan kommer att omsätta sig i
              den amerikanska administrationens politik gentemot den nya israeliska
              regeringen är för tidigt att bedöma, men vi för en intensiv dialog
              om detta.
            </seg>
            <seg xml:id="i-bc702258732c8a38-0">
              Till Thomas Strand vill jag säga att det kanske är mindre som
              skiljer oss två i det lite längre perspektivet, men jag tror att
              det vore fel att ta några steg nu. Det som verkligen behövs är
              att palestinier talar med palestinier. Det behövs en försoning
              på ett eller annat sätt. Försoning är kanske ett för hårt ord,
              för det blir det inte efter det som har inträffat, men det krävs
              i alla fall en arbetande kompromiss mellan Hamas och Fatah som
              förhoppningsvis kan resultera i någon typ av kanske teknokratisk
              regering som kan ha ansvaret både för återuppbyggandet av Gaza
              och för anordnande av val. Då hamnar vi i ett annat läge. Men
              att nu bryta vår politik tror jag skulle leda till att de pratar
              mer med utlänningar än med varandra, och det tror jag inte vore
              konstruktivt i detta läge.
            </seg>
          </u>
          <note type="speaker" xml:id="i-1970cda345571640-0">
            Anf. 6 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-1">
            <seg xml:id="i-e4fdd3da7fe7ebdf-0">
              Fru talman! Tack, statsrådet, också för dessa svar!
            </seg>
            <seg xml:id="i-80cd176bbfa6e126-0">
              Jag hoppas att utrikesministern inte menade det som ett slags
              förklaring att det inte med den typen av vapen går att undvika
              att barn träffas utan snarare menade att vi över huvud taget fördömer
              att man förgriper sig, använder våld och dessa vapen. Att försätta
              Gazaremsan i krig på det sätt som Israel gjorde är något som vi
              alla måste fördöma och förbanna.
            </seg>
            <seg xml:id="i-88c8cb2bcbcfce6f-0">
              Israel har som den starkare parten i konflikten ett särskilt
              ansvar för att få i gång fredsprocessen. Det ligger ett mycket
              stort ansvar på dem. Framför allt måste de upphöra med det folkrättsstridiga
              byggandet av muren på ockuperad mark, liksom med bosättningspolitiken,
              innehållande av tullmedel, utomrättsliga avrättningar och användandet
              av övervåld. Givetvis ska självmordsbombningar och andra terrordåd
              fördömas av andra, men det finns ett mycket starkt ansvar hos
              Israel här, och det måste vi på alla sätt visa i alla sammanhang
              här i riksdagen, i EU, i FN och i alla länder och driva en opinion
              så att Israel förstår vad det är man har gjort.
            </seg>
            <seg xml:id="i-573b882210f9d252-0">
              Omvärlden måste faktiskt samarbeta för fred och utveckling även
              med den valda palestinska regeringen, och den svenska regeringen
              bör agera för att häva bojkotten. Det är en mycket bräcklig vapenvila
              i Gaza. Freden verkar ganska långt borta. Det är mycket dystert.
              Vi måste se till att blockaden av Gazaremsan hävs, så att mat,
              vatten, sjukvård och andra förnödenheter kan komma fram, att vi
              startar återuppbyggandet och att Israel tar sitt ekonomiska ansvar
              för det som militären har förstört. Vi måste ha en långsiktig
              lösning på konflikten som bygger på den tvåstatliga lösningen.
            </seg>
            <seg xml:id="i-6f91f1a0bb1189b4-0">
              Carl Bildt beskriver hur många barn som finns på Gazaremsan och
              att undervisning i FN-skolorna inte kan bedrivas. Vi fick rapporter
              om att även en av FN:s flickskolor blev beskjuten under kriget.
              På alla sätt har det förstörts en möjlighet att leva på ett normalt
              sätt på Gazaremsan ett normalt liv där barn har rätt att gå i
              skolan, kan ta till sig kunskap och kan äta sig mätta så att de
              kan tillgodogöra sig kunskapen och inte få sjukdomar på grund
              av näringsbrist. Barn har också rätt att inte behöva jobba i barnarbete
              för att dra in pengar till sina föräldrar. Barn måste få möjlighet
              att i fred och frihet växa under normala förhållanden. Så är det
              inte i dag.
            </seg>
            <seg xml:id="i-cb24c9e08d8f9e59-0">
              Så är det inte på Gazaremsan, som är totalt sönderbombad, och
              inte heller på Västbanken. Det är ett apartheidsystem som Israel
              har byggt upp i Palestina och Israel. Det palestinska folket är
              förtryckt. Det palestinska folket betraktas som andra klassens
              medborgare och förnedras på alla sätt varje dag. Varje dag bryter
              Israel mot FN:s barnkonvention och bryter mot andra överenskommelser
              som gäller folkrätten.
            </seg>
          </u>
          <note type="speaker" xml:id="i-f750c790a877cbaf-0">
            Anf. 7 PETER HULTQVIST (s):
          </note>
          <u who="peter_hultqvist_c9866b" xml:id="i-2fb8c3e59c1ad458-1">
            <seg xml:id="i-d76d1818fc343a9c-0">
              Fru talman! Jag ska också kommentera detta som gäller produkter
              tillverkade i bosättningar på ockuperat område. Utrikesministern
              hänvisade i sitt första anförande till märkningen Västbanken,
              som har funnits på sådana produkter inom EU. Det har också förekommit
              produkter med märkningen Made in Palestine. I England har det
              funnits en del sådana saker, och det är anledningen till den brittiska
              regeringens reaktioner.
            </seg>
            <seg xml:id="i-f65be35631bbe961-0">
              Det är bra att utrikesministern välkomnar en diskussion om detta
              och eventuella EU-rekommendationer, men jag hoppas att han inte
              bara välkomnar detta utan blir en aktiv deltagare i en sådan diskussion
              inom EU och ställer upp på det brittiska initiativet, stödjer
              det och ställer krav på att detta måste tas fram på ett eller
              annat sätt.
            </seg>
            <seg xml:id="i-963259fe09ed0817-0">
              Jag förutsätter att utrikesministern på den här punkten kommer
              att ta egna initiativ också. Det kan han kanske kommentera i ett
              kommande inlägg.
            </seg>
            <seg xml:id="i-625d394abaf3c69c-0">
              När man diskuterar Mellanösternfrågan blir det gärna den akuta
              händelsen just för stunden som diskuteras, eftersom det ständigt
              händer så mycket olika saker i det området. I det här fallet blir
              det naturligtvis Gaza. Det är fullt naturligt.
            </seg>
            <seg xml:id="i-0575cb59269378bd-0">
              Men vi får inte glömma bort att ett av huvudproblemen är bosättningspolitiken
              på den av Israel ockuperade Västbanken. Det är ca 150 bosättningar
              och 460 000 israeler, bosättare, som bor i området. Det är 100
              så kallade utposter som är början till bosättningar. Det är en
              ökning av antalet bosättningar med i genomsnitt 5,5 procent per
              år. Och det är ett murbygge som delvis sker på ockuperad mark
              och på det sättet strider mot de folkrättsliga reglerna och internationella
              lagarna.
            </seg>
            <seg xml:id="i-1990b962ac5fab79-0">
              Hela den här utnötningsstrategin där man lägger under sig meter
              för meter skapar hela tiden svårigheter att få en långsiktig och
              bärkraftig fredlig lösning. För varje exempel, varje sak som etableras
              på marken blir det desto svårare.
            </seg>
            <seg xml:id="i-7bee93e4ec3ef479-0">
              Det är i det här perspektivet som jag funderar kring den israeliska
              valutgången där ett väldigt nationalistiskt parti nu har fått
              ett starkare stöd. Man har helt enkelt fått en hårdare polarisering.
              Men samtidigt är alla de huvudaktörer som är med i den israeliska
              politiken ansvariga för bosättningspolitiken. Det gäller alltifrån
              arbetarpartiet och Likud till Kadima och till en stor del av det
              övriga Knesset.
            </seg>
            <seg xml:id="i-4fabf5ce3ddfad80-0">
              Det är ingen som kan svära sig fri på den här punkten utom kanske
              ett antal väldigt små partier som har ett marginellt inflytande.
            </seg>
            <seg xml:id="i-b89f8ad4d1ecbb93-0">
              Det är den här bilden som gör att man kanske känner lite pessimism
              inför den här valutgången, även om det naturligtvis är tidigt
              att göra en bedömning.
            </seg>
            <seg xml:id="i-09463dc20ec7c8fa-0">
              Det kan också vara så att en relativt progressiv amerikansk administration
              som har lite ambitioner just när det gäller Mellanöstern och till
              skillnad från tidigare administrationer vill ta i det här i ett
              tidigt skede och inte vänta till sista presidentåret, sista året
              under mandatperioden, kanske kommer att få svårt att åstadkomma
              saker, eftersom man får ett motstånd i Israel. Då gäller det framför
              allt att en sådan administration kan sätta hårt mot hårt och samtidigt
              ha omvärldens stöd när det gäller att det nu måste ske någonting,
              att de också måste ta hänsyn, att det är krav som måste ställas
              på Israel.
            </seg>
            <seg xml:id="i-0734e6891716ce4c-0">
              Jag vill också notera att det förs samtal om de här svenska biståndsprojekten.
              Det noterar jag som någonting positivt.
            </seg>
            <seg xml:id="i-27b7f68093577188-0">
              Sedan gäller det Hamas. Ska man nå någon sorts läge där man kan
              få in dem i en fredsprocess måste man också hitta kanaler utifrån
              som sätter tryck på dem, och då måste man föra en dialog.
            </seg>
          </u>
          <note type="speaker" xml:id="i-8438dbd9e7a7c12c-0">
            Anf. 8 THOMAS STRAND (s):
          </note>
          <note xml:id="i-715d40d20266c0a9-0">
            Fru talman! Förra fredagen kunde vi läsa en intressant debattartikel
            i Aftonbladet av Uri Avnery, före detta ledamot i Knesset och
            en av grundarna till fredsorganisationen Gush Shalom.
          </note>
          <u who="thomas_strand_a4f0e0" prev="cont" xml:id="i-56dd0547814b38f4-0">
            <seg xml:id="i-e77c74592c686357-0">
              Jag ska citera vad han skrev där:
            </seg>
            <seg xml:id="i-b15649a899abbc98-0">
              Europa och Sverige begick ett bedrövligt misstag när man gick
              med på att bojkotta den Hamasregering som kom till makten i de
              mest demokratiska val som någonsin genomförts i arabvärlden. De
              ville göra Israel en tjänst. I stället uppmuntrade de en idiotisk
              israelisk politik som ledde raka vägen till det senaste kriget
              i Gaza. Hamas är en del av den palestinska verkligheten. Israel
              och den övriga omvärlden måste tala med dem.
            </seg>
            <seg xml:id="i-a8ef64e43baf4cc5-0">
              Jag har också tagit del av ett intressant uttalande av en nära
              medarbetare till utrikesministern. I Riksdag &amp; Departement rapporteras
              det från Folk och Försvars konferens i Sälen där biståndsminister
              Gunilla Carlsson deltog. Hon sade enligt tidningen följande:
            </seg>
            <seg xml:id="i-82e10a9c8307552d-0">
              En fortsatt isolering av Hamas riskerar att bara leda till ytterligare
              radikalisering. Att måla ut dem som terrorister riskerar att stärka
              Hamas.
            </seg>
            <seg xml:id="i-4e1552cf7d4a650b-0">
              Enligt Riksdag &amp; Departement har Sverige haft direkt kontakt
              med Hamas i biståndsärenden, vilket jag tycker är bra.
            </seg>
            <seg xml:id="i-bf7e85fc8eb311b9-0">
              Det här är två exempel, två röster som för fram samma budskap.
              Det är inte fruktbart att fortsätta med en isolering av Hamas.
              Det leder bara till vägs ände. Och det är fler som just nu höjer
              sina röster inom EU och har samma budskap, att omvärlden måste
              börja prata med Hamas, även EU.
            </seg>
            <seg xml:id="i-bd07853c8f0ce7f0-0">
              Jag har, fru talman, ett intressant dokument i min hand som är
              daterat den 4 oktober 2006. Det publicerades och undertecknades
              av väldigt många före detta premiärministrar, utrikesministrar
              och statsministrar.
            </seg>
            <seg xml:id="i-19ff0e73b9ef0c10-0">
              I det här dokumentet pläderas det för en brådskande internationell
              aktion för fred i den arabisk-israeliska konflikten. Alla undertecknare
              ville då se en ny internationell konferens där alla relevanta
              aktörer deltog. Man skriver också om vikten av att stödja en palestinsk
              enhetsregering samt att få ett slut på den politiska och finansiella
              bojkotten av den palestinska myndigheten.
            </seg>
            <seg xml:id="i-e2aa644039451bf9-0">
              En av dessa undertecknare finns här i kammaren i dag, utrikesministern.
            </seg>
            <seg xml:id="i-0841e3e78bfadcef-0">
              Jag kan inte tolka detta dokument på annat sätt än att det finns
              ett klart budskap. Vi måste prata med Hamas. Vi måste sluta med
              isoleringen och bojkotten, både politiskt och ekonomiskt.
            </seg>
            <seg xml:id="i-59ced734e43191ac-0">
              Därför är det bra att utrikesministern säger att han långsiktigt
              är beredd att tala med Hamas. Men han är det inte nu. Det är där
              vi skiljer oss åt, för jag tycker att det är viktigt att börja
              prata nu, av flera anledningar.
            </seg>
            <seg xml:id="i-ab34c6f3714595aa-0">
              Jag vet av egen erfarenhet att man för att lösa konflikter måste
              ha alla med på banan. Det går inte att hålla någon utanför. Då
              löser man inte några konflikter.
            </seg>
            <seg xml:id="i-5ee1846f3d53d4a9-0">
              Isoleringslinjen ger också en felaktig signal till palestinier
              och arabvärlden. I demokratiska val röstades Hamas fram, men vi
              straffar dem med bojkott. Det ger en signal som är helt felaktig
              och en misstro mot demokratin.
            </seg>
            <seg xml:id="i-e294fd9f7ed8ae4d-0">
              Sedan kan vi vara en katalysator för förändring. Vi ska inte
              säga att någon annan ska prata. Vi ska prata, och jag uppmanar
              utrikesministern och svenska regeringen att prata med Hamas, att
              vara en katalysator för förändring i en svår situation.
            </seg>
          </u>
          <note type="speaker" xml:id="i-b5d3397796809729-0">
            Anf. 9 Utrikesminister CARL BILDT (m):
          </note>
          <u xml:id="i-711b5da272af1802-2" who="unknown">
            <seg xml:id="i-e44c6aba94d2dcf4-0">
              Fru talman! Jag börjar i Thomas Strands ända. Det finns åtskilligt
              klokt i det han säger. Men det skulle nog bli bättre om han då
              och då flikade in en medvetenhet om att Hamas faktiskt är en organisation
              som har använt terrorism i stor omfattning, som bär ansvar för
              ett mycket stort antal israeliska kvinnors, barns och oskyldiga
              mäns död i framför allt vågen av självmordsbombningar som ägde
              rum för ett antal år sedan. Det är det som ledde till terrorlistning.
            </seg>
            <seg xml:id="i-c3ad6e27fda58216-0">
              Terrorlistningar gör vi när det finns mycket starka skäl för
              det, och vi lyfter dem inte i första taget, för det krävs en sinnesändring
              som är mycket tydlig. Terrorismen har präglat vår bild av Hamas.
              Vi ska inte glömma bort det.
            </seg>
            <seg xml:id="i-3a648f9d9a413e9c-0">
              Sedan kan jag gå tillbaka till 2006. Det är riktigt att jag var
              mindre övertygad om visheten, om jag uttrycker mig så, i den politik
              som då fördes. Då hette väl Sveriges utrikesminister Laila Freivalds,
              om jag inte missminner mig. Och jag övertog samma politik som
              överlämnades till mig av en utrikesminister som, om jag inte missminner
              mig, hette Jan Eliasson. Sedan arbetade vi rätt intensivt för
              att försöka få till stånd inte en Hamasregering men en samlingsregering.
            </seg>
            <seg xml:id="i-1fc81d53d211dac7-0">
              Den fick vi till stånd i början av 2007. Det berodde kanske inte
              så mycket på våra insatser, men den kom i alla fall till stånd.
              Vi öppnade för kontakter med den och för ett stopp på isoleringspolitiken.
            </seg>
            <seg xml:id="i-68e631964a8e3169-0">
              Sedan bröts utvecklingen i juni 2007 genom Hamaskuppen i Gaza
              med allt bad blood , allt som detta ledde till i form av ny oförsonlighet
              mellan palestinierna.
            </seg>
            <seg xml:id="i-730e0982e9bf7f93-0">
              Det är där vi fortfarande är. Vi försöker komma över detta. Därför
              förs nu de här samtalen. Jag understryker med stor tydlighet att
              detta är samtal som måste föras mellan palestinierna. Jag tror
              inte att det är produktivt jag tror till och med att det är destruktivt
              att i dagsläget ha en politik där Fatah talar mest med utlänningar
              och Hamas talar mest med utlänningar men där de inte talar med
              varandra.
            </seg>
            <seg xml:id="i-c62885c70d297f25-0">
              Jag tror att det, om vi skulle ändra den här politiken just nu,
              skulle underminera de palestinsk-palestinska ansträngningarna.
            </seg>
            <seg xml:id="i-9c59d04c8f915115-0">
              Jag hoppas att det leder fram till en regering där vi kan återgå
              till den öppning som vi hade våren 2007 innan tragedin inträffade
              i Gaza.
            </seg>
            <seg xml:id="i-47937db58441e1d8-0">
              Detta är en lite lång men utförlig förklaring av politiken som
              den är.
            </seg>
            <seg xml:id="i-bb8a23ce75133805-0">
              Peter Hultqvist antydde i sitt tidigare inlägg att vi nu har
              talat så mycket om Gaza så att vi har glömt bort bosättningspolitiken.
              Det är sant såtillvida att det inte har varit i fokus. Men vi
              har inte glömt bort det. Jag håller helt med om att det är en
              fråga som vi måste fokusera.
            </seg>
            <seg xml:id="i-b8bb3278c405b0ee-0">
              Så sent som i går gjorde vi och tjeckerna, det vill säga den
              europeiska unionen, en demarche gentemot bosättningspolitiken
              i Israel. Det handlar framför allt om vad som inträffar i det
              så kallade E 1-området i östra Jerusalem, alltså fram till den
              stora bosättningen Ma'ale Adumim. Där har de nu rensat rätt mycket
              och byggt en polisstation.
            </seg>
            <seg xml:id="i-55221224ded7db8e-0">
              Både amerikanerna och vi är mycket bestämda om att det allvarligt
              skulle försvåra möjligheten till en fredslösning i Jerusalemfrågan
              om de går vidare där. Där måste vi vara mycket tydliga, liksom
              vad gäller bosättningspolitiken i övrigt, inte minst när vi nu
              befinner oss inne i ett skede av regeringsbildning i Israel.
            </seg>
            <seg xml:id="i-a0d65507ea95a9e6-0">
              Som jag sade när det gäller produkterna från bosättningarna har
              Tullverket inte sett något av detta i Sverige. Men vi kan uppmana
              Tullverket till vaksamhet i frågan och sedan ansluta oss till
              den vidare diskussionen.
            </seg>
            <seg xml:id="i-8822de473fd5a45c-0">
              Till Monica Green: Nej, det är bara att konstatera att i ett
              så tättbefolkat område det gäller också Västbanken använda vapen
              på det sätt som Israel gör leder till mycket stora civila förluster.
              Man kan anstränga sig hur mycket man vill för att försöka att
              undvika detta och tala hur mycket man vill om uteslutande militära
              mål och det kan finnas en god vilja bakom detta också jag vill
              inte ta bort det från israelerna eller delar av dem som driver
              det här men det går inte.
            </seg>
            <seg xml:id="i-130100120ab26698-0">
              De civila offren blir mycket betydande. När man dessutom bedriver
              den isoleringspolitik som man har bedrivit gentemot Gaza under
              lång tid blir resultaten både omfattande skador för civila och
              en kontraproduktiv politisk effekt när det gäller fredsprocessen.
            </seg>
          </u>
          <note type="speaker" xml:id="i-0a9bd3d4e2354bac-0">
            Anf. 10 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-2">
            <seg xml:id="i-a90be50cf1279983-0">
              Fru talman! Den som startar ett krig har enligt mitt sätt att
              se det ingen god vilja alls. Jag hoppas verkligen att Carl Bildt
              har rätt i att det finns någon slags god vilja någonstans där
              och ett hopp om att vi ska hitta fredliga lösningar. Men man blir
              väldigt frustrerad över att få se det övervåld som Israel har
              tagit till. Ingen kan på något sätt förklara bort eller försvara
              det. Det är ett övervåld som måste fördömas på alla sätt.
            </seg>
            <seg xml:id="i-1363fa3e557bd2a9-0">
              När det gäller den terrorstämplade, fundamentalistiska och religiösa
              organisationen, som Carl Bildt säger, är det klart att det var
              en svår situation för omvärlden att inse att de vann ett demokratiskt
              val. Det var ändå fel väg att gå att frysa och stoppa biståndet.
            </seg>
            <seg xml:id="i-5ce928fc4a2c25ef-0">
              Det hjälper inte att inte tala med dem. Även de måste respekteras
              nu. Det leder bara till värre och värre våldskonflikter att isolera
              palestinierna och den regering som palestinska folket trots allt
              har valt.
            </seg>
            <seg xml:id="i-a53e24c99c8efe25-0">
              Till barnen igen: Deras framtid har spolierats. Vi måste hjälpa
              barnen nu, givetvis omedelbart men också för i morgon, och se
              till att det finns en fredlig lösning för framtiden. Barnen måste
              få ett hopp, måste tro på framtiden igen och måste tro på varandra.
              De måste lära sig att respektera varandra.
            </seg>
            <seg xml:id="i-d495823874053754-0">
              Vi strävar ju efter att det ska bli en tvåstatslösning, att barnen
              där ska leva sida vid sida i framtiden. De måste få tro och hopp
              om framtiden, de måste få mat för dagen och de måste kunna gå
              i skolan.
            </seg>
          </u>
          <note type="speaker" xml:id="i-600106e7562e05eb-0">
            Anf. 11 PETER HULTQVIST (s):
          </note>
          <u who="peter_hultqvist_c9866b" xml:id="i-2fb8c3e59c1ad458-2">
            <seg xml:id="i-3a61ec683b079b87-0">
              Fru talman! Min uppfattning är att ska man nå fred måste man
              föra dialog mellan regeringar men också med valda representanter
              i parlament som har mandat. Det finns ett palestinskt parlament.
              Det finns ett israeliskt parlament. Det måste om det ska finnas
              en grund för en fredsöverenskommelse en vacker dag finnas en uppställning
              i båda parlamenten för en uppgörelse.
            </seg>
            <seg xml:id="i-ccb539c00841982d-0">
              Då ingår både Fatah och Hamas på den palestinska sidan. Det ingår
              ett brett spektrum av partier på den israeliska sidan. Ska man
              kunna närma sig en punkt där det så småningom blir en fredslösning
              måste alla relevanta parter in i det och acceptera det.
            </seg>
            <seg xml:id="i-09361544f449628a-0">
              Det innebär också att på något vis måste omvärlden närma sig
              Hamas. Oavsett hur man tycker, tänker och känner måste de vridas
              in i en lösning en vacker dag om det ska hålla.
            </seg>
            <seg xml:id="i-ab2bf486e7ec7d33-0">
              Jag tror att dialog är det som leder framåt. Det är ändå det
              som tonar ned. Det är ändå det som bygger ihop i stället för att
              splittra.
            </seg>
            <seg xml:id="i-727c27786ebcc8dc-0">
              Nu har vi ett krig bakom oss med förödande konsekvenser på många
              sätt. Vi har haft en lång tid av terrordåd, övergrepp och övervåld.
              Någonstans måste alla parter till slut dra slutsatsen att så här
              kan vi inte hålla på. Det blir ett lidande för alla. Det är bara
              en nedåtspiral. Det leder ingen vart. Samtidigt föder det förhållandet
              ny extremism, nytt våld och en massa känslor kring hämnd och revansch
              som kanske i sin tur inte leder till något mer än våld.
            </seg>
            <seg xml:id="i-8a7b1c42da4f9c24-0">
              Man kunde lösa Sydafrika som var en av de djupaste konflikterna,
              mest prestigeladdade, mest laddade med våld, övergrepp och mest
              komplicerade i hela världen. Där fanns parter som inte till något
              pris kunde försonas. Till slut försonades de. Då måste det också
              kunna gå i Mellanöstern. Det finns exempel som visar att det går.
            </seg>
          </u>
          <note type="speaker" xml:id="i-541e776f99692faa-0">
            Anf. 12 THOMAS STRAND (s):
          </note>
          <u who="thomas_strand_a4f0e0" xml:id="i-61210d4995982597-1">
            <seg xml:id="i-12a7509d66ce6a9d-0">
              Fru talman! Jag är medveten om problematiken kring Hamas. Det
              är en väldigt komplicerad fråga. Jag sade att det finns mycket
              man kan säga om Hamas ideologi och politiska hållning. Varken
              utrikesministern eller jag stöder deras uppfattning.
            </seg>
            <seg xml:id="i-9cb0a169869b435e-0">
              Men vad händer om vi fortsätter med bojkottlinjen som nu gäller
              i EU och i omvärlden? Leder det någonvart? Jag tror inte det.
              Jag är beredd att hålla med Gunilla Carlsson som sade att om man
              målar ut dem som terrorister riskerar det att stärka Hamas.
            </seg>
            <seg xml:id="i-6f14a3a476c53c8a-0">
              Vad vi kan göra genom att föra en dialoglinje är att stötta de
              moderata krafter det var ett roligt uttryck förresten inom Hamas
              som tror på ett samtal och en förändring. Det tror jag är jätteviktigt.
            </seg>
            <seg xml:id="i-dbff0e1a45c21180-0">
              Självklart ska vi förvänta oss att palestinierna själva konstruktivt
              försöker hitta en försoningslinje och mötas, givetvis. Men i det
              försoningsarbetet kan vi som européer och svenskar vara en katalysator
              för det goda. Det är väl där vi skiljer oss åt, utrikesministern
              och jag. Jag tror att det nu är läge att ta två tre steg framåt
              och vara med i en aktiv process, inte för att ta över, inte för
              att splittra palestinierna utan för att få dem att arbeta tillsammans.
            </seg>
            <seg xml:id="i-aadcb08c37156028-0">
              Jag läste en fantastisk, underbar artikel i Skolvärlden i januari
              som handlar om en skola i norra Israel där arabiska och judiska
              barn går tillsammans på lika villkor. Då blir man glad. Det finns
              hopp om förändring. Låt oss lära av barnen och tro att det är
              möjligt att få en förändring också i det palestinska samhället
              mellan Hamas och Fatah.
            </seg>
            <seg xml:id="i-45b63a378f2bfc7a-0">
              Jag vill uppmana utrikesministern att fortsätta att driva den
              här frågan och se till att EU börjar prata med de berörda parterna,
              alla.
            </seg>
          </u>
          <note type="speaker" xml:id="i-a83ee1012c84d689-0">
            Anf. 13 Utrikesminister CARL BILDT (m):
          </note>
          <u xml:id="i-711b5da272af1802-3" who="unknown">
            <seg xml:id="i-298c2129798b5469-0">
              Fru talman! Jag har bara några korta synpunkter. Jag tror inte
              att det är så mycket som i just denna debatt skiljer Monica Green
              och mig åt. Jag bara noterade att hon sade att den som startar
              ett krig har ingen god vilja alls. I detta fall var det faktiskt
              Hamas som började den akuta konflikten när de den 19 december
              sade upp vapenvilan. De började en intensiv raketbeskjutning,
              också med raketer med lång räckvidd som nådde djupare in i Israel,
              och gjorde det i inledningsskedet av en israelisk valrörelse.
            </seg>
            <seg xml:id="i-3537160f63648d70-0">
              Det är klart att det skapade en situation som var ohållbar, och
              det är klart att det var ett massivt misstag av Hamas ledning.
              Det ursäktar ingenting av vad som inträffade därefter, men det
              är ett faktum att så var det.
            </seg>
            <seg xml:id="i-54be56d7731edd76-0">
              Kort om Hamas, försoning, Fatah och den palestinska administrationen:
              Det förblir min övertygelse att det som just nu är absolut viktigast
              är att palestinier talar med palestinier. Jag tror egentligen
              att det här med att palestinier ska tala med utlänningar är tidsfördriv
              som snarast är destruktivt i det här läget. Palestinierna måste
              inse att det inte hjälper att tala med utlänningar; de måste tala
              med varandra. Det är bara om de kan komma överens om till exempel
              en teknokratisk administration som de bägge accepterar eller tolererar
              de behöver inte nödvändigtvis ingå i den som vägen kan öppnas,
              både för en genuin återbyggnad av Gaza och för de val som måste
              äga rum, både parlamentsval och presidentval, i det palestinska
              området inom en inte alltför lång framtid. Vi verkar för att detta
              kommer till stånd, och vi kommer att verka för en konstruktiv
              politik när den stunden infinner sig.
            </seg>
            <seg xml:id="i-1ae95e41a9a1164a-0">
              Avslutningsvis vill jag säga till Peter Hultqvist att ja, vi
              har 60 år av misslyckanden när det gäller att åstadkomma en fredslösning.
              Jag tycker dock, trots läget just nu, att det sedan några år tillbaka
              är ett bättre läge. Vi har det arabiska fredsinitiativet sedan
              2002. Vi har insikten i Israel om att ett Stor-Israel inte är
              möjligt och att ockupationspolitiken är långsiktigt undergrävande
              för Israels möjlighet att existera som en demokratisk stat.
            </seg>
            <seg xml:id="i-67e457db780e426c-0">
              Dessa insikter finns där i dag. Sedan gäller det att hitta den
              konstruktiva vägen fram till en fredslösning. Det är svårare nu
              efter Gazakriget än tidigare, men jag försäkra er om att vi kommer
              att fortsätta att vara aktiva i det arbetet.
            </seg>
          </u>
          <note xml:id="i-6e319001a2a0af84-0">
            Överläggningen var härmed avslutad.
          </note>
          <note xml:id="i-d1153aa04a5d4339-0">
            6 § Svar på interpellation 2008/09:224 om tvångsförvaltning av
            hyresfastighet och hyresgästs rättigheter
          </note>
          <note type="speaker" xml:id="i-6e1629b7c604ae50-0">
            Anf. 14 Statsrådet MATS ODELL (kd):
          </note>
          <u xml:id="i-711b5da272af1802-4" who="unknown">
            <seg xml:id="i-35ac352568dabe0e-0">
              Fru talman! Carina Adolfsson Elgestam har frågat mig om jag avser
              att ta initiativ till en översyn av kommunallagen för att stärka
              den enskildes rätt till hjälp till en bostad vid brister hos hyresvärden.
              Vidare har Carina Adolfsson Elgestam frågat mig om jag avser att
              ta initiativ till översyn av lagstiftningen vad gäller vem som
              kan tvångsförvalta en hyresfastighet om det inte finns någon allmännytta.
            </seg>
            <seg xml:id="i-5a0914027d7a58e3-0">
              Många kommuner har egna bostadsföretag, medan andra bedömer att
              bostadsmarknaden fungerar bra för invånarna genom privata ägare
              till hyresbostäderna. Vilken lösning som är bäst är ett kommunalt
              ansvar att bedöma och hantera. Tyvärr finns det hyresvärdar som
              inte förvaltar sina fastigheter med ansvar, beter sig illa, gör
              sig oåtkomliga eller på annat sätt bedriver sin verksamhet så
              att boende blir lidande. Jag delar Carina Adolfsson Elgestams
              oro för de hyresgäster som drabbas av olämpliga hyresvärdar.
            </seg>
            <seg xml:id="i-0d718d114e35d4bd-0">
              I augusti förra året överlämnades utredningen om förvärv och
              förvaltning av hyresfastighet ett betänkande till justitieministern
              med bland annat förslag om förändringar i bostadsförvaltningslagen.
              Ett av förslagen innebär att det ska bli lättare för hyresgäster
              att få till stånd beslut om tvångsförvaltning eller förvaltningsåläggande
              under en övergångstid av två år när hyresfastighet övergår till
              ny ägare. Att vara hyresgäst hos en fastighetsägare som brister
              i förvaltningen är en utsatt situation som måste rättas till.
              Det är inte den boende som ska behöva flytta, utan det är den
              dåliga hyresvärden som har förverkat sitt förtroende och förfoganderätten
              över fastigheten.
            </seg>
            <seg xml:id="i-6387aa89eabf19ec-0">
              Jag avvaktar beredningen av utredningens förslag om bostadsförvaltningslagen
              som är den lag som ska hantera olämpliga hyresvärdar. Att förändra
              kommunallagen för att ge enskilda en utökad rätt till ny bostad
              vid brister hos hyresvärden bedömer jag inte som en framkomlig
              väg.
            </seg>
            <seg xml:id="i-21768266dddcc4ed-0">
              Det kan ofta vara svårt att hitta en lämplig tvångsförvaltare
              som är villig att träda in i den besvärliga process tvångsförvaltning
              innebär. Det kan också vara förenat med svårigheter att få ut
              ekonomisk kompensation för uppdraget. Även detta har utredningen
              om förvärv och förvaltning av hyresfastigheter hanterat genom
              att föreslå förbättrade förutsättningar för ersättning till just
              tvångsförvaltare. Målsättningen med förslaget är att undvika att
              tvångsförvaltare riskerar att drabbas av ekonomisk förlust till
              följd av förvaltarskapet.
            </seg>
            <seg xml:id="i-9081ae2cb9ca622c-0">
              Att ålägga någon att ta på sig uppdraget som tvångsförvaltare
              är inte möjligt med nuvarande lagstiftning och heller inte rimligt
              att lagstifta om. Att vara tvångsförvaltare kräver både resurser
              och kompetens. Det är hyresnämnden som avgör vem som är lämplig
              att förvalta fastigheter som står under tvångsförvaltning. Såväl
              privat som allmännyttig tvångsförvaltare kan utses.
            </seg>
            <seg xml:id="i-11c26719c10e7e1f-0">
              Utredningens betänkande Ägande och förvaltning av hyreshus har
              remissbehandlats och förslagen bereds för närvarande inom Regeringskansliet.
              Den problematik som Carina Adolfsson Elgestam tagit upp berörs
              i betänkandet, och jag vill inte föregripa detta arbete som dessutom
              faller under justitieministerns ansvarsområde.
            </seg>
          </u>
          <note type="speaker" xml:id="i-0b7ffe2c51ed8539-0">
            Anf. 15 CARINA ADOLFSSON ELGESTAM (s):
          </note>
          <u who="carina_adolfsson_elgestam_055a91" xml:id="i-9ca76770ac1f9a0e-0">
            <seg xml:id="i-86ef3aacc275508d-0">
              Fru talman! Tack, Mats Odell, för svaret! Utifrån mina frågor
              blir jag lite kluven kring vad ministern egentligen menar när
              jag lyssnar på svaret.
            </seg>
            <seg xml:id="i-4eeb444b1f9d6e79-0">
              Det mina frågor handlar om är att människor kommer i kläm. Det
              är det som är problemet, inte minst i kommunallagen, om vi ska
              börja i den änden. Som jag har uppfattat att det är i dag är det
              socialtjänstlagen som ska tillämpas och socialkontoret i respektive
              kommun som ska gå in i de fall en människa kommer i kläm när det
              handlar om bostad. I det enskilda fallet i den enskilda kommunen
              blir det väl så att socialförvaltningen säger att om det inte
              föreligger några skäl som går under socialförvaltningens ansvar
              så tar man inte det ansvaret.
            </seg>
            <seg xml:id="i-2200c5e00f897999-0">
              Då kan man tycka att det är kommunens ansvar, och det tycker
              jag nog ytterst att det är. Men det blir samma visa där. Kommunen
              säger att det är inte deras ansvar utan socialförvaltningens ansvar.
              Då kan jag känna att någonstans här kommer den enskilda människan
              som bor i en hyresrätt, där det finns en ägare som i det här fallet
              inte sköter sig, i kläm. Det är runt detta som bekymret finns.
            </seg>
            <seg xml:id="i-7056a9fe955e4d78-0">
              Det är bra att det finns en utredning och att man där har tittat
              på liknande saker kring det som handlar om tvångsförvaltningen.
              Där måste man nämligen också göra vissa saker, och man kan inte
              låta bli att fundera över om man faktiskt kan ålägga en kommun
              att bli tvångsförvaltare. Som det är i dag är det naturligtvis
              ett bekymmer i de kommuner där de inte finns någon allmännytta.
            </seg>
            <seg xml:id="i-75d53de45503c31f-0">
              Jag har sett och följt detta på mycket nära håll. Vi har i Kronobergs
              län en liten kommun som heter Markaryd. Den borde nog Mats Odell
              känna till, rent allmänt. Där finns två hyresfastigheter som ägaren
              inte har skött, och eftersom Markaryds kommun inte har någon allmännytta
              för det är här någonstans bekymret börjar blir kontentan av detta,
              vilket också finns med i svaret, att det inte finns någon som
              har möjlighet att bli tvångsförvaltare. Och det är då de enskilda
              människorna, hyresgästerna, kommer i kläm. För dem finns liksom
              inga riktigt bra alternativ.
            </seg>
            <seg xml:id="i-76bb15ba6d105e94-0">
              Nu hör det till saken att i just Markaryds kommun var det en
              person som erbjöd sig att bli tvångsförvaltare. Personen hade
              även andra bostäder, men hyresnämnden som har ansvaret sade faktiskt
              nej utifrån att den här personen hade något i sin ryggsäck som
              gjorde att man valde att säga nej.
            </seg>
            <seg xml:id="i-7909c5467ec78c7e-0">
              Det är lite det som jag är ute efter i min fråga: Dessa människor
              kommer i kläm, och det är därför jag känner att ministerns svar
              å ena sidan är bra. Å andra sidan känns det som om ministern inte
              är beredd att gå in och göra några förändringar i kommunallagen
              för att ge den enskilde en utökad rätt till en ny bostad.
            </seg>
            <seg xml:id="i-ff2a99bdf731d460-0">
              Men ministern säger ju att människor kommer i kläm och att de
              boende blir lidande, så det ministern säger i sitt svar känns
              lite tudelat. Det här är ändå så pass viktigt att det inte behöver
              handla om ideologi. Det är snarare så här: När de lagar vi har
              gjort upp inte fungerar längst ut måste det ändå någonstans finnas
              någon som tar ansvar för den enskilda individen.
            </seg>
          </u>
          <note type="speaker" xml:id="i-9ffbb9e9041b56f3-0">
            Anf. 16 EGON FRID (v):
          </note>
          <u who="egon_frid_c86215" xml:id="i-b54110903b544730-0">
            <seg xml:id="i-3f3616b9b54de0bb-0">
              Fru talman! Jag tackar Mats Odell för svaret till Carina Adolfsson
              Elgestam. Det är en viktig fråga. Som Mats Odell vet försökte
              jag själv ställa en liknande interpellation till honom för att
              diskutera hans ansvar som bostadsminister, men jag debatterade
              med biträdande bostadsminister Beatrice Ask i tisdags i stället
              och det gick också bra.
            </seg>
            <seg xml:id="i-7106d9f1b1ca5708-0">
              Med jämna mellanrum kommer frågan om tvångsförvaltning av hyresbostäder
              vid brister i bostadsförvaltningen hos mindre och även större
              privata bostadsförvaltare upp. Det mest extrema exemplet vi har
              i Sverige i dag är Newsecs bristande förvaltning av sitt bostadsbestånd
              i Herrgården i Rosengårdsområdet i Malmö. Det tog Mats Odell del
              av i tv-programmet Uppdrag granskning den 19 november. Det var
              också upprinnelsen till att jag har lyft upp dessa frågor i interpellationsdebatter
              här i kammaren.
            </seg>
            <seg xml:id="i-fc147de9d1edb434-0">
              Från Vänsterpartiets sida menar vi att bostadspolitiken ska bygga
              på ett statligt ansvar för ekonomiska och juridiska styrmedel.
              Kommunallagen, förvärvslagen och bostadsförvaltningslagen är centrala
              lagstiftningar för att vi ska kunna ha en god bostadsförsörjning.
              Det måste givetvis vara balans mellan statens ansvar och kommunernas
              bostadsförsörjningsansvar, men kommunerna måste ha en bra lagstiftning
              i ryggen för att kunna uppfylla sitt bostadsförsörjningsansvar.
            </seg>
            <seg xml:id="i-a4004dfab460539f-0">
              Det handlar om vikten av en social bostadspolitik och ett statligt
              ansvar men också om den kommunala allmännyttans betydelse för
              en bra förvaltning.
            </seg>
            <seg xml:id="i-87ab22547645a156-0">
              Läget har förvärrats på grund av regeringens kapitulerade bostadspolitik.
              Vi har aldrig haft så lågt bostadsbyggande. Det späder på problemen.
              Vid brist på bostäder hänvisas många till att bo kvar i dessa
              bostadsmiljöer.
            </seg>
            <seg xml:id="i-3d7e9bd38f1396ec-0">
              Det är dock mycket riktigt som ministern säger. Det är den dåliga
              bostadsförvaltaren som ska bort. Lösningen är inte att flytta
              människorna. De bor där de bor.
            </seg>
            <seg xml:id="i-4300ea61a10e01a1-0">
              Min utgångspunkt i diskussionen är att vi ska en så bra lagstiftning
              som möjligt. Vi ska skydda hyresgästerna genom att plocka bort
              en dålig förvaltare. Då måste det finnas en lagstiftning där den
              dåliga bostadsförvaltarens rätt och möjlighet att fortsätta äga
              och förvalta hus förverkas. Vi måste ha en överlåtelse av fastigheter
              och förvaltning till i första hand allmännyttan.
            </seg>
            <seg xml:id="i-3faa8ce1ac1b7977-0">
              Därför är det viktigt, precis som Carina tog upp, att vi har
              en allmännytta i alla kommuner som kan ta det offentliga ansvaret
              som förvaltare. Här måste vi också underlätta för allmännyttans
              möjlighet att utnyttja sin förköpsrätt så att man kan bli en bra
              förvaltare som tryggar det goda boendet och allas rätt till bostad
              och god boendemiljö.
            </seg>
            <seg xml:id="i-866903a9d9f70354-0">
              Vad tänker Mats Odell göra för att underlätta detta?
            </seg>
          </u>
          <note type="speaker" xml:id="i-49aa4a4ccd5be126-0">
            Anf. 17 Statsrådet MATS ODELL (kd):
          </note>
          <u xml:id="i-711b5da272af1802-5" who="unknown">
            <seg xml:id="i-3d40ee536baa6dad-0">
              Fru talman! Carina Adolfsson Elgestams fråga utgår lite väl mycket
              från perspektivet att det är de boende som ska flytta och att
              kommunen ska ta hand om dem när de flyttar. Mitt svar utgår från
              att det är de fastighetsägare som missköter sig som ska flytta
              och inte de boende. Jag tror att vi egentligen är helt överens
              om detta.
            </seg>
            <seg xml:id="i-fe29b3f39ccfad9b-0">
              Den viktiga frågan blir då: Vad kan vi göra åt detta? Precis
              som jag säger i mitt svar tillsatte regeringen en utredning. Den
              har avlämnat sitt förslag om en kraftfull skärpning av bostadsförvaltningslagen.
              Det är på gång; arbetet pågår i Regeringskansliet. Jag har stora
              förhoppningar om att det arbetet kommer att leda till att vi får
              bättre förhållanden.
            </seg>
            <seg xml:id="i-ddcdb51050a32b89-0">
              Frågan om man ska ha en allmännytta eller inte i en kommun är
              en kommunal fråga. Ska vi lösa problemen som finns i olika kommuner,
              till exempel i Markaryd som nämnts här, genom att inrätta en allmännytta
              kommer det att ta lång tid. I stället måste lagen skärpas.
            </seg>
            <seg xml:id="i-9dce92b21e2e184b-0">
              Förutsättningarna för att kunna rekrytera tvångsförvaltare är
              den verkligt stora problematiken. Utan att gå in alltför mycket
              i detalj kan det ändå nämnas att den nuvarande lagen förutsätter
              att man bara kan få betalt en gång om året. Hur många av oss skulle
              vara beredda att ta ett jobb där man får betalt en gång om året?
              Det finns saker som måste rättas till för att man ska kunna rekrytera
              kompetenta tvångsförvaltare och se till att det snabbt blir förbättringar
              av missförhållanden som drabbar enskilda och familjer.
            </seg>
            <seg xml:id="i-b891965a52f8bb23-0">
              Fru talman! Det finns goda förutsättningar för att detta lagstiftningsarbete
              ska drivas snabbt och kraftfullt för att åtgärda de missförhållanden
              som vi alla är överens om måste åtgärdas.
            </seg>
          </u>
          <note type="speaker" xml:id="i-9766d2ba78b56e00-0">
            Anf. 18 CARINA ADOLFSSON ELGESTAM (s):
          </note>
          <u who="carina_adolfsson_elgestam_055a91" xml:id="i-9ca76770ac1f9a0e-1">
            <seg xml:id="i-0406203078ff5705-0">
              Fru talman! Mats Odell har fel. Jag menar inte alls att det är
              den enskilda hyresgästen som ska flytta. Men med dagens lag saknas
              möjlighet att gå in och tvångsförvalta när förfallet bara fortsätter
              ingen fyller på olja i fastigheten och inget vatten kommer ur
              kranarna och när det som i Markaryds kommun tyvärr inte finns
              någon allmännytta.
            </seg>
            <seg xml:id="i-71b3e83051e6aa55-0">
              Precis som ministern skriver i sitt svar gäller det att ha hygglig
              ekonomi om man ska tvångsförvalta. Eftersom jag själv har varit
              ordförande i en allmännytta i min hemkommun och varit med om tvångsförvaltning
              vet jag både hur det går till och att man måste vara stadd vid
              kassa. Det kommer dock in vissa inkomster via hyresintäkter.
            </seg>
            <seg xml:id="i-87cff416797bbece-0">
              Det jag är ute efter, Mats Odell, är att människor kommer i kläm
              med nuvarande lagstiftning. Det är utmärkt om vi kan skärpa lagstiftningen
              och göra förändringar så att vi kan få bort dåliga hyresfastighetsägare
              som inte sköter sig. Det är också bra om vi kan få tvångsförvaltare
              på ett annorlunda sätt, precis som ministern skriver i sitt svar
              och som utredningen har visat på.
            </seg>
            <seg xml:id="i-1d7923b76e853022-0">
              Samtidigt finns det kanske brister i kommunallagen om vem som
              bär det yttersta ansvaret. Jag menar att kommunen borde ha det
              yttersta ansvaret. Skulle en kommun kunna vara tvångsförvaltare?
              Alla kommuner är förvisso inte stadda vid kassa särskilt inte
              i dessa tider men vid en bedömning får väl de flesta kommuner
              ändå ett hyggligt kreditvärde och kan bli möjliga som tvångsförvaltare
              under en övergångsperiod när man försöker finna en annan köpare
              av de aktuella hyresfastigheterna.
            </seg>
            <seg xml:id="i-42a3de51d6c13fbb-0">
              Jag är orolig för hur det blir när det inte finns någon allmännytta.
              Kristdemokraterna och vi socialdemokrater är inte riktigt överens
              när det gäller vikten av att ha en allmännytta. Det är dock inte
              det avgörande här, utan det är att människor som bor i hyresrätter
              kommer i kläm för att ingen tar ansvar eftersom den ena förväntar
              sig att den andra ska göra det och ingen finns som kan tvångsförvalta.
              När vi ser att det finns sådana här brister borde man göra en
              översyn.
            </seg>
            <seg xml:id="i-d5b243d1793aabfb-0">
              Vad jag förstår av ministerns inlägg är inte ministern beredd
              att titta på detta utifrån den enskilda individen utan enbart
              utifrån det som utredningen tidigare har tittat på. Då gäller
              det den del som handlar om tvångsförvaltning. Den delen är ju
              bra, men människor kommer ändå i kläm.
            </seg>
            <seg xml:id="i-dae47394549b9ab0-0">
              Jag hoppas att ministern kan återkomma till just detta att människor
              kommer i kläm med nuvarande lagstiftning.
            </seg>
          </u>
          <note type="speaker" xml:id="i-b68431aaca96037a-0">
            Anf. 19 EGON FRID (v):
          </note>
          <u who="egon_frid_c86215" xml:id="i-b54110903b544730-1">
            <seg xml:id="i-62c9ce989cc78127-0">
              Fru talman! Jag håller definitivt med Carina Adolfsson Elgestam
              om att det kommunala ansvaret för allas rätt till en god bostad
              måste förstärkas i vår lagstiftning. Det finns med i portalparagrafer
              i regeringsformen och det nämns i kommunallagen, men det måste
              förstärkas. Det är en oerhört viktig symbolfråga att allas rätt
              till en god bostad verkligen lagstiftas.
            </seg>
            <seg xml:id="i-7d63973424b34792-0">
              Det nämns att såväl privat som allmännyttig tvångsförvaltare
              kan utses. Som Carina säger är det naturligtvis också rimligt
              att om det inte finns en allmännytta som kan ta den rollen borde
              kommunen kunna vara en offentlig tvångsförvaltare. Detta är oerhört
              viktigt.
            </seg>
            <seg xml:id="i-221c75f38e1677cc-0">
              Mats Odell säger i sitt svar till Carina att det med nuvarande
              lagstiftning inte är möjligt att ålägga någon att ta på sig uppdraget
              som tvångsförvaltare. Det är ju bra om ministern tar med sig denna
              problematik och medverkar till att lagen ändras så att det blir
              möjligt att ålägga någon att ta på sig uppdraget som tvångsförvaltare.
            </seg>
            <seg xml:id="i-bd4cc9365c30b9b6-0">
              Mats Odell tar ju upp bristerna när det gäller förvaltare både
              ur ekonomisk synpunkt och när det gäller svårigheterna att rekrytera.
              Ministern säger att det inte är rimligt att lagstifta om detta.
              Det vore väl rimligt att lagstifta just om att det ska finnas
              möjlighet att ålägga någon att ta på sig uppdraget som tvångsförvaltare.
              Det är uppenbart att det är lämpligt att det är allmännyttan.
              I brist på en allmännytta, vilket jag hoppas att det inte ska
              vara Mats Odell kan ju ändra också på den saken ska vi kunna ålägga
              kommunen att vara offentlig förvaltare av allmännyttan. Jag menar
              att vi måste pröva möjligheten att kommunen ska ha förköpsrätt
              av misskötta bostäder.
            </seg>
          </u>
          <note type="speaker" xml:id="i-6fb5778d86c9504b-0">
            Anf. 20 Statsrådet MATS ODELL (kd):
          </note>
          <u xml:id="i-711b5da272af1802-6" who="unknown">
            <seg xml:id="i-5281213fec60598c-0">
              Fru talman! Det är oerhört centrala frågor vi talar om. Tryggheten
              i boendet för människor är något helt centralt. Att det finns
              förvaltare av hyresfastigheter som missköter sig på det här sättet
              är ju helt oacceptabelt. Vi måste hela tiden arbeta för att skapa
              trygghet för människor i sina hem. Det är något som är helt centralt.
              En av anledningarna till att mitt parti och så småningom också
              alliansen drev kravet på att reformera fastighetsbeskattningen
              var den otrygghet som följde av att man hela tiden såg ökade kostnader
              framför sig trots att man hade en fast pension.
            </seg>
            <seg xml:id="i-a9684e10c38680bc-0">
              Det här ligger helt i linje med det. Jag tycker att det är en
              väldigt viktig fråga som Carina Adolfsson Elgestam tar upp.
            </seg>
            <seg xml:id="i-917282767dedb913-0">
              Tanken är att den skärpta lagen, om tidsplanen håller jag har
              inte hört något annat ska träda i kraft om drygt fyra månader,
              alltså den 1 juli.
            </seg>
            <seg xml:id="i-4eb24815f4385d4f-0">
              Jag tycker att det är intressanta förslag som förs fram i diskussionen.
            </seg>
            <seg xml:id="i-7b3c7378c737b5a5-0">
              Kan man ålägga någon att vara tvångsförvaltare? Jag tror att
              det är svårt. Eftersom villkoren för den som är tvångsförvaltare
              är så dåliga som de är i dag är det den vägen vi nu går, att ändra
              lagen så att det ska bli mer attraktivt att bli tvångsförvaltare.
            </seg>
            <seg xml:id="i-3686412e73272ca8-0">
              Kan kommunen vara tvångsförvaltare? Ja, det är klart att kommunen
              kan vara tvångsförvaltare om man har förvaltningskompetens. Då
              uppstår nästa fråga: Måste man, när det gäller de kommuner som
              inte har förvaltningskompetens, bygga upp ett kommunalt bostadsbolag
              för att skaffa sig förvaltningskompetens? Jag tror att svaret
              på den frågan är nej.
            </seg>
            <seg xml:id="i-8a3679c74a9a58c2-0">
              Jag tycker att det är värt att utvärdera om en kommun kan handla
              upp förvaltningskompetens för att lösa en akut situation. Jag
              har inte svar på det, men jag tror att det ska fungera om vederbörande,
              som man handlar upp, godkänns av hyresnämnden. Det bör vara möjligt.
              Jag kan inte ge ett definitivt svar, men jag tycker att det är
              en fråga som bör belysas i positiv anda.
            </seg>
          </u>
          <note type="speaker" xml:id="i-6b0455cfb8f5c316-0">
            Anf. 21 CARINA ADOLFSSON ELGESTAM (s):
          </note>
          <u who="carina_adolfsson_elgestam_055a91" xml:id="i-9ca76770ac1f9a0e-2">
            <seg xml:id="i-7a580537274564f8-0">
              Fru talman! Det sista som ministern sade om att kommuner kan
              vara tvångsförvaltare och åläggas att göra en upphandling kändes
              som positivt. Ministern öppnade trots allt lite på dörren för
              den problematik som finns när det gäller de drabbade hyresgästerna
              när det blir ett moment 22 och något händer. Det är ju tryggheten
              i boendet är det viktiga.
            </seg>
            <seg xml:id="i-5a5123fe8f1c1d3f-0">
              Vi ser ju kontinuerligt i hela landet att det med jämna mellanrum
              är en och annan ägare till hyresfastighet som inte sköter sig.
              Därför är det bra om vi på olika sätt kan förändra lagstiftningen
              och titta på olika möjligheter så att inte människor kommer i
              kläm.
            </seg>
            <seg xml:id="i-8d75594679057e14-0">
              Det viktigaste är naturligtvis att man kan hitta en annan tvångsförvaltare,
              som ministern säger i sitt svar. När det blir en form av moment
              22, som jag upplever att det har blivit i Markaryd där det inte
              finns någon allmännytta, och med de problem som blir, uppfattar
              jag det sista som ministern säger som att ministern är beredd
              att titta på om vi kan göra förändringar i lagstiftningen så att
              detta blir möjligt.
            </seg>
            <seg xml:id="i-425fea00598f1497-0">
              Den enskilda människan är ganska utsatt i de här situationerna
              när det inte finns någon värme i bostaden, när det inte kommer
              något vatten och när det blir ett allmänt förfall. Det är viktigt
              att man då inte kommer i kläm utan att det finns ett sätt att
              snabbt och enkelt se till att tryggheten i boendet finns kvar
              medan man försöker få tag i en ny ägare, som sköter sig, till
              hyresfastigheten.
            </seg>
          </u>
          <note type="speaker" xml:id="i-40658ffeb952081d-0">
            Anf. 22 Statsrådet MATS ODELL (kd):
          </note>
          <u xml:id="i-711b5da272af1802-7" who="unknown">
            <seg xml:id="i-f94b166015b7aa7e-0">
              Fru talman! Jag vill tacka Carina Adolfsson Elgestam och Egon
              Frid för en konstruktiv debatt.
            </seg>
            <seg xml:id="i-746041ea8b80fd2a-0">
              Jag tycker att det är naturligt att titta på möjligheten för
              en kommun som saknar förvaltningskompetens att upphandla den.
              Även om det inte har funnits med i utredningen tycker jag att
              det är en ganska naturlig möjlighet som vi måste titta på med
              positiva ögon.
            </seg>
            <seg xml:id="i-e69efb67d434eb8f-0">
              Vi ser hela tiden tragiska fall med personer som missköter inte
              bara fastigheter, utan inte minst djur. Det finns olika bakgrund
              till sådant. Det kan vara spekulation. Det kan vara girighet.
              En mycket vanligt förekommande orsak är att folk blir sjuka. De
              blir dementa och klarar inte av sin situation.
            </seg>
            <seg xml:id="i-f74329049b4d653d-0">
              Vi måste därför ha beredskap i samhället att hantera sådana situationer
              så att oskyldiga människor och djur inte kommer i kläm. Det är
              en oerhört viktig sak.
            </seg>
            <seg xml:id="i-20e248ba4d16967c-0">
              Jag tackar interpellanterna för en konstruktiv debatt.
            </seg>
          </u>
          <note xml:id="i-6e319001a2a0af84-1">
            Överläggningen var härmed avslutad.
          </note>
          <note xml:id="i-6d199277e89d27c3-0">
            7 § Svar på interpellation 2008/09:263 om försäkringspremien
            för dem med betalningsanmärkning
          </note>
          <note type="speaker" xml:id="i-74c318f27d73ca8f-0">
            Anf. 23 Statsrådet MATS ODELL (kd):
          </note>
          <u xml:id="i-711b5da272af1802-8" who="unknown">
            <seg xml:id="i-7963afcc04f063d8-0">
              Fru talman! Hans Hoff har frågat mig om jag avser att ta några
              initiativ på lagstiftningsområdet för att tydliggöra att det inte
              är försäkringsmässigt motiverat att personer med betalningsanmärkningar
              får en högre försäkringspremie eller om jag i övrigt avser att
              vidta några åtgärder med anledning av att försäkringsbolagen,
              enligt Hans Hoffs mening, fäster så stor vikt vid betalningsanmärkningar
              vid fastställandet av försäkringspremierna. En liknande fråga
              har besvarats i en interpellationsdebatt den 19 november 2007
              av justitieminister Beatrice Ask. Jag har också besvarat en motsvarande
              fråga från Hans Hoff den 13 februari 2008. Det är exakt ett år
              sedan. Frågan är fortfarande aktuell.
            </seg>
            <seg xml:id="i-7a3a62c6eb4939be-0">
              Försäkringsbolagens verksamhet ska bedrivas enligt god försäkringsstandard.
              I detta begrepp ligger bland annat att försäkringstagarnas intressen
              vid premiesättning inte åsidosätts på ett otillbörligt sätt. Faktorer
              som inte påverkar risken ska heller inte ingå i riskbedömningen,
              utan premien ska återspegla den risk som försäkringsbolaget tar
              för varje kund. Det är Finansinspektionen som utövar tillsyn över
              försäkringsbolagen och förfogar över ett brett register av ingripandemöjligheter
              mot de försäkringsbolag som inte lever upp till gällande regelverk.
            </seg>
            <seg xml:id="i-efe6880885892b2d-0">
              Vi har i dag en lagstadgad rätt till försäkring för konsumenter.
              Ett försäkringsbolag får inte vägra någon att teckna en försäkring
              som bolaget normalt tillhandahåller allmänheten. Enskilda konsumenter
              kan med stöd av denna rätt väcka talan mot försäkringsbolaget
              om de har vägrats försäkring utan fullgoda skäl eller om de erbjudits
              försäkring på orimliga villkor, till exempel i fråga om premiesättningen.
            </seg>
            <seg xml:id="i-54ac332802bb9997-0">
              Det finns med andra ord goda möjligheter att få frågan om skäligheten
              i premiesättningen prövad för de konsumenter som inte godtar den
              premiesättning som ett visst försäkringsbolags riskbedömning har
              lett fram till. Dessutom kan, på talan av Konsumentombudsmannen,
              Marknadsdomstolen förbjuda en näringsidkare att använda ett avtalsvillkor
              som med hänsyn till pris och övriga omständigheter är oskäligt
              mot konsumenten. Detta gäller även villkor i försäkringsavtal.
            </seg>
            <seg xml:id="i-308782a753fc2a35-0">
              Staten har sålunda lämnat åt de rättsvårdande instanserna att
              pröva om ett försäkringsbolag uppfyller lagens krav på god försäkringsstandard
              och skäliga avtalsvillkor mot konsumenter. Vid varje sådan prövning
              ankommer det förstås på försäkringsbolaget att motivera och akturiellt
              redovisa hur det kommit fram till en viss premiesättning. Det
              är en klok uppdelning. Att staten i förväg och utan ett vederhäftigt
              underlag skulle göra inskränkningar i privata företags prissättning
              av en viss produkt eller för en viss kundgrupp anser jag inte
              vara lämpligt.
            </seg>
            <seg xml:id="i-e858e843ab0bf03f-0">
              Mot denna bakgrund kan jag inte se att det finns något behov
              av ytterligare initiativ på just lagstiftningsområdet eller att
              det i övrigt behöver vidtas några åtgärder beträffande försäkringsbolagens
              verksamhet i detta avseende.
            </seg>
          </u>
          <note type="speaker" xml:id="i-1a868e680288748c-0">
            Anf. 24 HANS HOFF (s):
          </note>
          <u who="hans_hoff_aff0b8" xml:id="i-11f1dfe3671ebac9-0">
            <seg xml:id="i-8593e638060ff39c-0">
              Fru talman! Jag tackar Mats Odell för svaret. Mats Odell och
              regeringen anser att om försäkringstagare är missnöjda med premiesättningen
              får de själva driva detta gentemot försäkringsbolagen. Detta är
              helt orimligt eftersom det i dagens lagstiftning inte finns någonting
              som hindrar försäkringsbolagen att chockhöja premierna med upp
              till 100 procent för dem som har betalningsanmärkningar. Därmed
              är detta en fråga för regering och riksdag att ta ställning till,
              och det är Mats Odell som är ansvarig för dessa frågor.
            </seg>
            <seg xml:id="i-cbe3bfde5b5ff01c-0">
              Jag anser att det är helt orimligt att några av försäkringsbolagen,
              dock inte alla, chockhöjer försäkringspremierna för dem som har
              betalningsanmärkningar. Det är cirka en halv miljon människor
              i Sverige som har betalningsanmärkningar, och många av dem har
              fått kraftiga höjningar av sina försäkringspremier.
            </seg>
            <seg xml:id="i-fd3d5de39e110773-0">
              Hur blir det större risk för brand eller vattenskada i ett hus
              om någon har en betalningsanmärkning? Hur blir det större risk
              för att krocka om någon har en betalningsanmärkning? Hur kan risken
              för att en tjuv gör inbrott hemma hos mig eller kanske hemma hos
              Mats Odell eller varför inte hos talmannen om någon av oss skulle
              ha en betalningsanmärkning?
            </seg>
            <seg xml:id="i-79b26bc0e81db503-0">
              Låt mig nämna några exempel på hur orimligt detta är. Det finns
              exempel på dödsbon som har fått betalningsanmärkningar, och därmed
              har dödsboets villa fått en kraftigt höjd försäkringspremie. Tycker
              Mats Odell verkligen att detta är försäkringsmässigt motiverat?
            </seg>
            <seg xml:id="i-1e85d006706f0de7-0">
              Det finns förståndshandikappade som har fått betalningsanmärkningar
              på grund av att den gode mannen som ska hjälpa dem att betala
              räkningar har slarvat. Därmed har de förståndshandikappade fått
              en betalningsanmärkning. Tycker Mats Odell verkligen att det är
              försäkringsmässigt motiverat att höja deras försäkringspremie?
            </seg>
            <seg xml:id="i-e8e8b0768b85c249-0">
              Det är över 100 000 människor som har drabbats av försenade utbetalningar
              från Försäkringskassan. Om de på grund av detta har fått en betalningsanmärkning
              kan de få en chockhöjning av kostnaderna för sina försäkringar.
              Tycker Mats Odell att detta är försäkringsmässigt motiverat?
            </seg>
            <seg xml:id="i-d0f2577b759d8a0b-0">
              Detta är bara ett litet axplock av alla de exempel på orimligheter
              när det gäller detta som finns runt omkring i de lokala medierna.
            </seg>
            <seg xml:id="i-52fa465f54312d04-0">
              Fru talman! Mats Odell måste svara på frågan: Hur blir det en
              större risk för brand, vattenskada, trafikolycka eller inbrott
              om någon har en betalningsanmärkning?
            </seg>
            <seg xml:id="i-77711e15c388c4dc-0">
              Fru talman! Jag hoppas att vi här i dag kan få en samsyn. Jag
              kan inte se att detta är en ideologisk fråga. Jag kan inte heller
              se att det borde vara en partiskiljande fråga. Det handlar om
              sunt bondförnuft. Så här får det bara inte gå till.
            </seg>
            <seg xml:id="i-89f554a42bb0f0c3-0">
              Vi behandlar nu denna fråga i finansutskottet. Jag har i en motion
              föreslagit att betalningsanmärkningar inte får leda till högre
              försäkringspremier. Den 25 februari är det beslut i denna fråga
              här i riksdagen. Mats Odell kan i denna debatt ge finansutskottet
              lite vägledning. Jag begär inte att Mats Odell här i dag ska säga
              att detta sätt att sätta premier ska förbjudas. Men kan vi få
              ett besked om att Mats Odell anser att frågan bör ses över? Det
              är inte så mycket begärt. Det förpliktar inte till någonting.
              Om han säger att frågan ska ses över är jag mer än nöjd, och en
              halv miljon människor med betalningsanmärkningar kommer att tycka
              att vi folkvalda tar itu med denna fråga på ett bra sätt.
            </seg>
            <seg xml:id="i-1dbac99b16bb6165-0">
              Fru talman! Jag sträcker ut min hand till Mats Odell. Jag hoppas
              verkligen att jag får ett positivt besked åtminstone om att det
              vore rimligt att göra en översyn av denna fråga.
            </seg>
          </u>
          <note type="speaker" xml:id="i-163c0e83688384ce-0">
            Anf. 25 Statsrådet MATS ODELL (kd):
          </note>
          <u xml:id="i-711b5da272af1802-9" who="unknown">
            <seg xml:id="i-7754eedc204dd898-0">
              Fru talman! Jag uppskattar verkligen det engagemang som Hans
              Hoff har i denna fråga eftersom det är en viktig fråga.
            </seg>
            <seg xml:id="i-c00eef0d7fc3b25e-0">
              Lagstiftningen är dock så utformad att denna typ av frågor bör
              ställas till försäkringsbolagen. Är det rimligt att en betalningsanmärkning
              ökar risken för vattenskada eller brand? Det är en fråga som bör
              ställas till försäkringsbolagen.
            </seg>
            <seg xml:id="i-4eafa029b621919d-0">
              Jag skulle vilja ge ett konkret råd till alla som upplever en
              diskriminering i detta avseende. Det finns en mycket bra instans
              som heter Konsumenternas försäkringsbyrå. Jag har besökt dem.
              De har telefontid, och man kan gå dit och lägga fram detta. Man
              kan därmed också föra frågorna vidare till Konsumentombudsmannen
              som kan föra talan och ta upp dessa frågor. Lagstiftningen är
              gjord så att den ska stå på konsumentens sida. Då gäller det att
              använda de verktyg som finns till förfogande.
            </seg>
            <seg xml:id="i-140aa2eed1f573e5-0">
              Utgångspunkten för försäkringspremien är att den ska sättas efter
              just den risk som försäkringsbolaget tar. Beroende på vilket slags
              försäkring som ingår är det en mängd olika faktorer som bolaget
              ska ta in i sin riskbedömning. De kan vara av större eller mindre
              betydelse. Många är förvånade över att kön är en sådan faktor.
              Unga män har exempelvis väldigt hög premie för motorcykelförsäkring.
              Det finns många sådana faktorer som vägs in och som olika konsumenter
              kan känna att det finns anledning att ifrågasätta. Den möjligheten
              finns. Lagstiftningen är uppbyggd så. Är det oskäligt kan man
              få rättelse.
            </seg>
            <seg xml:id="i-56c2898613438132-0">
              Självklart kan försäkringsbolagen inte beakta faktorer som inte
              påverkar själva risken. I ett sådant fall kan det bli fråga om
              diskriminering eller oskälighet. Jag bortser inte från att det
              kan förekomma i de fall som Hans Hoff nämner. Ett avtalsvillkor
              kan då förbjudas om det är oskäligt med hänsyn till pris och övriga
              omständigheter mot konsumenten. Då kan Konsumentverket föra en
              sådan talan i Marknadsdomstolen.
            </seg>
            <seg xml:id="i-635e7dca27895c7f-0">
              Som jag sade har alla försäkringsbolag skyldighet att erbjuda
              konsumenter försäkring alla konsumenter. Det finns också bolag
              som inte väger in dessa faktorer. Då har vi en fri konkurrens.
            </seg>
            <seg xml:id="i-e8b8fcb0b5b6b9ed-0">
              En sak som jag har tagit initiativ till är att vi ska försöka
              få en bredare folkbildning på detta område så att fler jämför
              priser och villkor. Det sätter press på försäkringsbolagen att
              faktiskt ta bort sådant som är oskäligt. De kommer annars att
              tömmas på försäkringstagare om de har oskäliga villkor.
            </seg>
            <seg xml:id="i-de3c53782d672367-0">
              Jag tror ändå att den lagstiftning som vi har och de verktyg
              som finns till förfogande är en väldigt bra utgångspunkt för att
              vi ska kunna få bort oskälig prissättning också inom försäkringssektorn.
            </seg>
          </u>
          <note type="speaker" xml:id="i-a6e2f452bd109bc1-0">
            Anf. 26 HANS HOFF (s):
          </note>
          <u who="hans_hoff_aff0b8" xml:id="i-11f1dfe3671ebac9-1">
            <seg xml:id="i-525efc170ec54914-0">
              Fru talman! Det är precis som Mats Odell säger att jag har ett
              väldigt stort engagemang just i denna fråga eftersom jag tycker
              att det är orimligt, orättvist, osakligt och också oetiskt, skulle
              jag vilja säga, att människor kan drabbas av detta utan att det
              är en uppenbar risk för att de ska råka ut för brand, inbrott
              eller annat som bolagen ska värdera.
            </seg>
            <seg xml:id="i-d8c19abec98b6832-0">
              Jag har ett sådant engagemang att jag faktiskt har fördjupat
              mig i frågan. Det är så, fru talman och Mats Odell, att såväl
              försäkringsrörelselagen som försäkringsavtalslagen, de båda lagar
              som reglerar försäkringsbolagens verksamhet, ger försäkringsbolagen
              möjlighet att öka premien för personer som har betalningsanmärkningar
              med upp till 100 procent. Det finns i dag utrymme för detta i
              lagstiftningen. Det här står alltså inte på något sätt i strid
              med den. Det är inte alls reglerat.
            </seg>
            <seg xml:id="i-32008b4a8b44369a-0">
              Försäkringsbolagen hänvisar till ett statistiskt underlag som
              säger att människor med betalningsanmärkningar är överrepresenterade
              i bolagens kostnader. Dessa underlag är hemliga. Dem får inte
              den enskilde ta del av. Medierna får inte ta del av dem. Jag får
              inte ta del av dem. Hur ska en enskild människa kunna driva en
              process mot försäkringsbolagen, som regeringen har svarat och
              som Mats Odell upprepar här, när lagstiftningen ger försäkringsbolagen
              utrymme att göra så här och när dessutom de underlag som de hänvisar
              till är hemliga? Det är ju helt omöjligt för en människa att få
              rätt mot bolagen i ett sådant här fall.
            </seg>
            <seg xml:id="i-139aee33683c9262-0">
              Ett av de större försäkringsbolagen i Sverige har inte infört
              detta. De tycker att det är en tvivelaktig grund att sätta premier
              utifrån. Det är alltså inte så att hela branschen har gjort detta,
              utan även inom branschen finns det en tveksamhet.
            </seg>
            <seg xml:id="i-5ea932af8a8c93b2-0">
              Därmed är det också en politisk fråga. Det är vi, som har fått
              väljarnas förtroende att företräda dem här i riksdagen, som ytterst
              har den här frågan.
            </seg>
            <seg xml:id="i-8843b879e50b21e1-0">
              Vi behandlar som sagt nu detta i finansutskottet. Vi har justering
              på tisdag. Skulle Mats Odell öppna för att man åtminstone borde
              kunna göra en översyn inget förpliktande, inget ställningstagande
              i frågan men ändå ett uttalande om man kanske kunde titta på detta
              lite grann är jag rätt övertygad om att även de borgerliga riksdagsledamöterna
              i finansutskottet skulle kunna tänka sig att ställa sig bakom
              detta. Det vet jag förstås inte, men det skulle öka möjligheterna
              för detta högst väsentligt.
            </seg>
            <seg xml:id="i-8eb37de44c0e9f46-0">
              Sedan har vi själva kärnfrågan i detta, det som gör att jag har
              ett sådant engagemang och kanske även känner mig lite upprörd
              jag hoppas att det inte är för tydligt. Det handlar om gode män
              som har i uppdrag att sköta ekonomi och betalningar åt människor
              som inte klarar detta. Om de brister i sitt uppdrag är det inte
              de gode männen som får betalningsanmärkningar utan människor som
              kanske är förståndshandikappade eller av annan anledning inte
              kan sköta sin ekonomi. Därmed riskerar de att få en chockhöjning
              av sina försäkringspremier. Det är en orimlighet.
            </seg>
            <seg xml:id="i-29d6b2c7d6b35de0-0">
              Det är också, enligt mitt sätt att se det, helt ologiskt att
              om jag får en betalningsanmärkning i dag skulle risken för att
              man gör inbrott eller att det skulle brinna hemma hos mig öka
              med 100 procent. Jag skulle alltså få en premiehöjning på 100
              procent. Jag kan inte förstå kopplingen mellan betalningsanmärkningen
              och risken för brand eller risken att det kommer en tjuv.
            </seg>
            <seg xml:id="i-973d34f41dc35220-0">
              Jag tycker att Mats Odell åtminstone skulle kunna säga att vi
              borde kunna göra en översyn av frågan.
            </seg>
          </u>
          <note type="speaker" xml:id="i-4e45c71055642626-0">
            Anf. 27 BÖRJE VESTLUND (s):
          </note>
          <u who="borje_vestlund_48292a" xml:id="i-0881a0f4022973e3-0">
            <seg xml:id="i-25ebf2beb8753f54-0">
              Fru talman! Det jag blir mest upprörd över i den här frågan är
              hur Mats Odell hanterar svaret. Hela tiden lyfter Mats Odell fram
              att det är viktigt att ha en försäkringslagstiftning som skyddar
              konsumenterna, men när det är uppenbart att denna försäkringslagstiftning
              inte skyddar konsumenterna i det här sammanhanget vill inte Mats
              Odell göra någonting. När är i så fall Mats Odell beredd att gå
              in och vidta åtgärder när det gäller denna typ av företag och
              denna typ av, vilket vi alla är överens om, konstiga företeelser?
            </seg>
            <seg xml:id="i-a19ac545419627f6-0">
              Vi kan säkert hitta många sammanhang där det finns väldigt goda
              skäl att höja premierna. För unga män som åker motorcykel, till
              exempel, finns det säkert skäl att ha ganska höga premier; det
              vet både Mats Odell och jag som har sysslat ganska mycket med
              transportpolitik. Men sedan finns alla de här fallen där det verkligen
              inte är motiverat. När det gäller betalningsanmärkningar finns
              det ingen försäkringsmässighet bakom detta. Det vet Mats Odell.
            </seg>
            <seg xml:id="i-5a3ffe7ff14d085b-0">
              Det är intressant: När den moderatledda regeringen har velat
              göra om socialförsäkringssystemen i ganska stor utsträckning har
              man pratat mycket om att föräldraförsäkringen måste bli mer försäkringsmässig.
              Det tror jag att också vi alla har stött. Här kan vi konstatera
              att det på den fria marknaden finns företeelser som absolut inte
              är försäkringsmässiga och absolut inte överensstämmer med intentionen
              att premien ska följa ens möjlighet att betala och det man försäkrar
              sig mot utan där bolagen hittar på egna regler. Då är Mats Odell
              inte beredd att göra någonting. När är Mats Odell i så fall beredd
              att vidta åtgärder för att få bort detta?
            </seg>
            <seg xml:id="i-e3eaa4acd70f965c-0">
              Här ser vi tydligt att det finns ett problem i försäkringslagstiftningen.
              Här har Mats Odell möjlighet att agera i stället för att bara
              sitta ned och förklara att så här fungerar systemet och att vi
              ska vara glada att vi har ett sådant bra system. Man kan inte
              vara glad att man har ett sådant bra system när statsmakterna
              inte agerar där det uppenbarligen finns problem.
            </seg>
          </u>
          <note type="speaker" xml:id="i-17f9f999bc5820d1-0">
            Anf. 28 Statsrådet MATS ODELL (kd):
          </note>
          <u xml:id="i-711b5da272af1802-10" who="unknown">
            <seg xml:id="i-d9a028e49a35a6ce-0">
              Fru talman! Det är många viktiga saker som kommer upp i den här
              diskussionen. Det är också viktigt att klargöra regelverket och
              de goda möjligheter som faktiskt finns att ta upp missförhållanden
              i prissättningen. Jag har pekat på dem och ska inte upprepa det.
            </seg>
            <seg xml:id="i-050bfc820dda0124-0">
              Det jag inte har sagt, och det är ett viktigt svar på något som
              Hans Hoff lyfte fram, är att om ett ärende kommer upp och blir
              prövat tas de här underlagen fram. Jag skulle rekommendera alla
              som känner sig felbehandlade på det här området att söka sig till
              de instanser som finns jag har nämnt Konsumenternas försäkringsbyrå
              och Konsumentombudsmannen och ta upp de här sakerna. Om de kommer
              upp kommer dessa underlag att tas fram. Jag tror att det är det
              absolut bästa, både för riksdagen och dess utskott och för regeringen,
              att vi har en fungerande ordning som innebär att det är de rättsvårdande
              instanserna som prövar om de lagar vi har ställt upp följs eller
              inte.
            </seg>
            <seg xml:id="i-960968b025c39711-0">
              Sedan tar Hans Hoff upp frågan om gode män. Det är en stor problematik,
              och den tror jag inte att vi löser den här vägen. Den rymmer många
              aspekter.
            </seg>
            <seg xml:id="i-4a57d8ddfca8fa6b-0">
              Jag tror inte, Börje Vestlund, att regeringen ska gå in och intervenera
              i prissättningen vad gäller varor och tjänster. Det viktigaste
              här är att det finns en fungerande konkurrens, i detta fall på
              försäkringsmarknaden, kombinerad med den typ av skyddsregler som
              jag har nämnt. Det är viktigt att försäkringstagarna kan få skydd
              till ett rimligt pris och att försäkringsrörelsen kan bedrivas
              på ett kostnadseffektivt sätt.
            </seg>
            <seg xml:id="i-6b06e764d8e2bdf9-0">
              Det blir ju försäkringsbolagen som i en sådan här process ska
              visa att personer med betalningsanmärkningar är en förhöjd risk.
              Det vore väl inte fel om detta blev prövat, Hans Hoff? Om ett
              försäkringsbolag skulle kunna visa att så är fallet och ge alla
              med betalningsanmärkning förhöjd premie blir ju frågan om det
              verkligen skulle anses godtyckligt eller strida mot lagens bestämmelser.
            </seg>
            <seg xml:id="i-4409aa6ffe16236b-0">
              Jag ser inte möjligheten att vi genom att ändra lagen kan förbättra
              detta. I stället ska vi använda de goda verktyg som redan i dag
              finns till förfogande.
            </seg>
          </u>
          <note type="speaker" xml:id="i-a2d2a8b28c812604-0">
            Anf. 29 HANS HOFF (s):
          </note>
          <u who="hans_hoff_aff0b8" xml:id="i-11f1dfe3671ebac9-2">
            <seg xml:id="i-6f83eb9e9c7098fa-0">
              Fru talman! Enligt dagens lagstiftning är det fullt möjligt för
              försäkringsbolagen, precis som jag tidigare har sagt och som Mats
              Odell sannolikt också vet, att chockhöja premierna med uppemot
              100 procent för alla som har betalningsanmärkningar bara med motiveringen
              att man har en betalningsanmärkning. Mats Odell och regeringen
              anser att den som är missnöjd med detta ska driva det vidare,
              men det är klart att bolagen har rätten på sin sida.
            </seg>
            <seg xml:id="i-48b4e48c4bfc0c3f-0">
              Frågan är om det är skäligt och om det är rimligt att försäkringsbolagen
              har den typen av möjligheter. Jag tycker inte det. Jag tycker
              att man borde kunna göra en översyn där man går igenom de olika
              kriterierna för att sätta premierna. Jag skulle vilja rekommendera
              Mats Odell att söka lite på nätet i dessa frågor. Man ser att
              lokaltidningar runt om i Sverige lyfter fram det ena mer konstiga
              fallet än det andra. Människor drabbas i hela Sverige, och det
              växer vecka för vecka.
            </seg>
            <seg xml:id="i-2bf211543f17e266-0">
              Jag tror att den här frågan kommer att återkomma till Mats Odell,
              kanske inte från min sida, men den kommer säkerligen att återkomma
              på många andra sätt till Mats Odell och regeringen. Jag hoppas
              att Mats Odell, som förhoppningsvis har ett inlägg till, kan öppna
              för att titta på det här. Det vore inte så dumt. Eller riksdagen
              kunde gå vidare och titta på frågan.
            </seg>
          </u>
          <note type="speaker" xml:id="i-50a5cb30f5dd1df9-0">
            Anf. 30 BÖRJE VESTLUND (s):
          </note>
          <u who="borje_vestlund_48292a" xml:id="i-0881a0f4022973e3-1">
            <seg xml:id="i-de70b02c75d1a852-0">
              Fru talman! Jag tror att det i grund och botten handlar om att
              Mats Odell som vanligt inte vill göra någonting. Man är nöjd med
              tingens ordning och vill inte göra någonting.
            </seg>
            <seg xml:id="i-59f05af7a34aac60-0">
              Man säger att man inte vill intervenera när det gäller prissättningen
              i försäkringsbolagen. Nej, det tror jag inte någon vill. Vad man
              däremot måste göra är att på olika sätt ingripa när priserna inte
              är skäliga och rimliga.
            </seg>
            <seg xml:id="i-adaba517aebea338-0">
              Låt oss anta att någon säger så här: Vi måste ha högre premier
              för barnfamiljerna på grund av att de sliter sina bostäder mer.
              Det skulle vi aldrig kunna acceptera. Den typen av skillnader
              i premiesättning skulle vi inte acceptera. Men bara för att det
              är människor med betalningsanmärkning är man beredd att acceptera
              detta. Man tycker inte att det är en stor sak, utan då tar man
              fram sådant som att vi inte ska intervenera i prissättning, vi
              ska ha en sund och fungerande konkurrens. Jag vill påstå att i
              vissa sammanhang är det i försäkringsbranschen tveksamt om det
              är en sund och fungerande konkurrens, men det kan vi ta upp i
              en annan debatt.
            </seg>
            <seg xml:id="i-40553087dee2eee5-0">
              Att man absolut inte vill göra någonting är tydligt hos den här
              regeringen. Så fort man ser de riktigt stora problemen vill man
              inte göra någonting utan vill gömma sig. Då talar man om att det
              är viktigare med en fungerande marknad än att människor har rimliga
              villkor vid köp av varor och tjänster.
            </seg>
          </u>
          <note type="speaker" xml:id="i-669590db343941e2-0">
            Anf. 31 Statsrådet MATS ODELL (kd):
          </note>
          <u xml:id="i-711b5da272af1802-11" who="unknown">
            <seg xml:id="i-f29e32e7c2b67521-0">
              Fru talman! Det är alltid frestande att ta spännande dialoger
              med Börje Vestlund. Jag kan bara säga att sms-lånen var någonting
              som växte fram under den period då Börje Vestlunds parti hade
              mer att säga till om utan att det föranledde några större åtgärder.
            </seg>
            <seg xml:id="i-2cc66a193f97ffd0-0">
              Det här är någonting som vi måste ta itu med. Den här världen
              blir mer och mer komplicerad. Det blir fler och fler möjligheter
              att hamna snett i ekonomin. Vi får större och större ansvar för
              vår ekonomi framöver, vilka vägval vi gör när vi sparar, när vi
              tar bolån och allt sådant. Därför är det oerhört viktigt att vi
              går till pudelns kärna, nämligen att det är så många som får betalningsanmärkningar.
              Det är det stora bekymret.
            </seg>
            <seg xml:id="i-acfd4feb91f02ea9-0">
              Då handlar det om att se till att unga människor är rustade att
              kunna räkna på vad olika alternativ innebär. Det vore bra om vi
              kunde ena oss om att det är viktigt att man tidigt får lära sig
              att hantera sin ekonomi och att vi kunde få in det, så som nu
              sker i land efter land, naturligt redan i skolan. På arbetsplatser
              kunde man tillsammans med fackliga organisationer och andra ha
              en utbildning som gör att vi lär oss att tillvarata våra intressen
              i den alltmer komplicerade världen av erbjudanden som väller över
              oss från alla håll. Det tror jag är själva grunden för att vi
              ska kunna komma till rätta med detta.
            </seg>
            <seg xml:id="i-19442cf183e53196-0">
              Det andra jag vill säga är: Ta upp de här fallen, gå till Konsumenternas
              försäkringsbyrå, anmäl uppenbara fall så att de blir prövade.
              Då tror jag att vi får stopp på detta. Det sätter fokus också
              på att det finns bolag som inte väger in detta. Välj mellan bolagen!
              Det är ett problem att alldeles för få tittar på alternativen,
              väljer och ser vad som kan fungera.
            </seg>
          </u>
          <note xml:id="i-6e319001a2a0af84-2">
            Överläggningen var härmed avslutad.
          </note>
          <note xml:id="i-145ee5fe7ade4c1f-0">
            8 § Svar på interpellation 2008/09:278 om stabilitetsprogram
            för bankerna
          </note>
          <note type="speaker" xml:id="i-07f633665b490ed0-0">
            Anf. 32 Statsrådet MATS ODELL (kd):
          </note>
          <u xml:id="i-711b5da272af1802-12" who="unknown">
            <seg xml:id="i-433ab57749c0f001-0">
              Fru talman! Thomas Östros har frågat mig om, och i så fall hur,
              jag avser att agera för att garantin ska börja fungera, om jag
              kommer att fortsätta att driva på för en utförsäljning av Nordea
              och SBAB trots att detta ytterligare försämrar kreditgivningen
              i Sverige samt slutligen om jag kommer att agera för att stärka
              bankernas kapitalbas genom till exempel ett statligt kapitaltillskott.
            </seg>
            <seg xml:id="i-facad09d25f7d197-0">
              Regeringen har under hösten vidtagit en rad åtgärder för att
              säkerställa stabiliteten i det svenska finansiella systemet. Nämnas
              kan bland annat upprättandet av ett institutionellt ramverk för
              hanterande av systemviktiga institut, höjningen av insättningsgarantin
              och införandet av ett statligt garantiprogram för institutens
              upplåning. Den förstnämnda åtgärden utformades till stor del efter
              våra erfarenheter av vår egen bankkris under 90-talet, medan de
              två sistnämnda följde av den principöverenskommelse som antogs
              av Europeiska rådet den 16 oktober 2008 och som var ett samordnat
              europeiskt svar på den uppkomna krisen.
            </seg>
            <seg xml:id="i-84696c3353859e0f-0">
              Regeringens åtgärder har, tillsammans med övriga myndigheters
              agerande, bidragit till att en finansiell kollaps har kunnat undvikas.
              Vi ser nu att bankerna i högre grad lånar ut pengar till varandra
              igen, även om situationen ännu inte kan sägas ha normaliserats.
              Kreditgivningen till svenska företag har dock försvårats genom
              att den internationella kapitalmarknaden till stora delar har
              upphört att fungera. Att steg för steg komma till rätta med dessa
              problem är avgörande för att förhindra att konjunkturnedgången
              förstärks.
            </seg>
            <seg xml:id="i-9a5793e4f2dd92a9-0">
              För att öka bankernas förmåga att förse hushåll och företag med
              krediter till rimliga villkor har regeringen därför beslutat att
              möjliggöra för bankerna att stärka sin kapitalbas genom statliga
              kapitaltillskott. Ett statligt tillskott inom ramen för detta
              program ska utformas på ett sådant sätt att skattebetalarnas intressen
              värnas. I första hand ska tillskottet lämnas på marknadsmässiga
              villkor och således ge avkastning till staten. Dessutom ska de
              deltagande bankernas ersättningssystem inte ge incitament till
              ett överdrivet risktagande, vilket varit en bakomliggande orsak
              till den finansiella krisen.
            </seg>
            <seg xml:id="i-dd9eff341178c501-0">
              Angående min förestående resa till, som Thomas Östros kallar
              dem, oljestaterna kan jag meddela frågeställaren att denna resa
              syftar till att i första hand knyta affärskontakter mellan svenska
              finansiella företag och beslutsfattare inom den finansiella sektorn
              i Mellanöstern. Det är således avsett att vara en exportfrämjande
              resa för den finansiella sektorn i Sverige, och leds därför av
              mig i min egenskap av finansmarknadsminister.
            </seg>
            <seg xml:id="i-5e692001899be9fe-0">
              De åtgärder som regeringen nu vidtar för att garantera stabiliteten
              i det finansiella systemet kan inte, och bör inte, sättas i samband
              med svenska statens ägande i två finansiella aktörer.
            </seg>
            <seg xml:id="i-690259fc4cee8a8b-0">
              Allians för Sverige gick till val på att minska det statliga
              ägandet i företag som verkar på kommersiella marknader med fungerande
              konkurrens. Regeringen har riksdagens mandat att minska ägandet
              i sex namngivna företag, varav tre nu är sålda OMX, Vin &amp; Sprit
              samt Vasakronan. Dessutom har 8 procent av den svenska statens
              innehav i Telia Sonera avyttrats.
            </seg>
            <seg xml:id="i-c366a8df7f74912e-0">
              Budgetlagen och den proposition på vilken regeringens bemyndigande
              vilar säger tydligt att försäljningar ska genomföras affärsmässigt.
              Det innebär att varje försäljning kommer att genomföras när det
              kan förväntas leda till en bra affär avseende pris och andra villkor
              för det svenska folkhushållet. Jag tror att de försäljningar som
              regeringen hittills genomfört talar för sig själva i det avseendet.
            </seg>
            <seg xml:id="i-f0d55948ceada63b-0">
              Ibland medger dock inte yttre omständigheter att en försäljningsprocess
              kan inledas. Det innebär inte att regeringen omedelbart avbryter
              alla försäljningsplaner och ber att få återlämna sitt bemyndigande.
              I stället agerar vi som vi anser att varje ansvarsfull ägare bör
              göra i ett sådant läge. Vi arbetar nära våra företag, och med
              stor omsorg om att säkerställa att de värden som finns i dem utvecklas
              på bästa sätt.
            </seg>
            <seg xml:id="i-9c5c4847efe9b282-0">
              Ett bra exempel på detta, fru talman, är den proposition om ett
              utvidgat uppdrag till SBAB som nyligen överlämnades till riksdagen.
              Syftet med detta förslag är att slå vakt om och stärka SBAB:s
              konkurrenskraft. Om det slår väl ut kan värdet på SBAB väntas
              öka fram till dess en försäljning är möjlig, samtidigt som ytterligare
              en aktör kan vara med och bidra till förbättringar inom det finansiella
              området.
            </seg>
            <seg xml:id="i-dfa8597997ad456a-0">
              Regeringens ambition att minska det statliga ägandet ligger således
              fast. Varje försäljning måste dock anpassas till det rådande marknadsläget.
              Staten är en ansvarsfull ägare och agerar också ansvarsfullt som
              säljare.
            </seg>
          </u>
          <note type="speaker" xml:id="i-c8b8263b3fb78736-0">
            Anf. 33 THOMAS ÖSTROS (s):
          </note>
          <u who="thomas_ostros_b7069a" xml:id="i-01d3e6ce517f1420-0">
            <seg xml:id="i-f53a6287d8c670b4-0">
              Fru talman! Häromdagen kom ännu ett stycke statistik som visar
              på att svensk ekonomi är i ett mycket allvarligt läge. Industriproduktionen
              i slutet av förra året rasade mer än vad den gjorde 19911992,
              den hittills värsta ekonomiska krisen i modern tid i Sverige.
            </seg>
            <seg xml:id="i-fd747e692e58233e-0">
              Nu på morgonen kom ny statistik över hur det går i de baltiska
              staterna, framför allt i Estland. Estlands bnp minskade sista
              kvartalet förra året med närmare 10 procent.
            </seg>
            <seg xml:id="i-c39742add79b5a3b-0">
              Jag menar att regeringen konsekvent har underskattat kraften
              i den ekonomiska krisen globalt och hur den slår mot Sverige och
              därför har underlåtit att vidta de åtgärder som man måste för
              att förhindra en kraftigt ökad arbetslöshet. Redan för ett och
              ett halvt år sedan begärde vi från regeringen både att de skulle
              förstå hotet från den finansiella krisen i Amerika och att de
              skulle ge oppositionen information om den kunskap som regeringen
              hade om hur den utvecklades. Det viftades bort gång på gång.
            </seg>
            <seg xml:id="i-5a486066c66670ee-0">
              Så sent som i april förra året, på en begäran från mig till finansministern
              om information om just hotet från den finansiella krisen mot den
              svenska ekonomin, sade finansministern: Det är bara Östros och
              Nuder som tror på att det skulle kunna bli en bankkris i Sverige.
            </seg>
            <seg xml:id="i-d76d5853fae8d6b3-0">
              De baltiska ekonomierna i fritt fall drabbar svenska banker mycket
              hårt. Jag förutser mycket kraftigt ökade kreditförluster. Den
              attityd som regeringen har haft, att alla banker är väl förberedda,
              att det inte finns något som helst hot, att Sverige inte är påverkat,
              har vi gång på gång tvingat regeringen att backa från och att
              genomföra saker. Men det har inte varit effektivt och inte helhjärtat
              utan en stegvis backning som inte har kunnat hantera krisen. Man
              hör Carl Bildts ord från 19911992: Vi bedriver ingen veckopolitik.
              Politiken ligger fast. Samma attityd visar denna regering.
            </seg>
            <seg xml:id="i-2d569d3967fcee4e-0">
              Nu står vi inför en mycket allvarlig utveckling på arbetsmarknaden.
              Arbetslösheten kommer att stiga mycket kraftigt. Sysselsättningen
              kan minska med upp till 150 000 personer. Vi kommer att se väldigt
              många människor hamna i mycket svåra ekonomiska situationer.
            </seg>
            <seg xml:id="i-d60d86a58c8b244a-0">
              Den bankgaranti som regeringen införde i höstas, efter fyra dagars
              behandling i riksdagen, är fortfarande så illa utformad att bara
              en av fyra banker har anslutit sig, fyra månader senare. Det har
              nu blivit en sämre ekonomisk utveckling och fler småföretag som
              har problem med att få krediter. Och regeringen står stilla vid
              sidan av och låter bankerna fösa dem från position till position.
            </seg>
            <seg xml:id="i-25a244895fc16f08-0">
              Nu är Mats Odell i läget att han ska tillföra skattebetalarnas
              pengar till bankerna. Ja, det är alldeles nödvändigt för att stärka
              bankernas kapitalbas. Samtidigt håller han fast vid att bankerna
              ska säljas ut. Det är en ideologisk övertygelse om att bankerna
              icke ska ägas av staten, att inget företag ska ägas av staten,
              samtidigt som staten nu ska föra över skattebetalarnas pengar,
              ett kapitaltillskott, till bankerna.
            </seg>
            <seg xml:id="i-fb9dc01647f84145-0">
              Det här är allvarligt på flera sätt. Dels hotar det Nordeas ställning
              att det finns en stor tveksamhet om det långsiktiga ägandet i
              ett läge där det sannerligen behövs långsiktiga ägare, dels har
              SBAB:s roll helt förändrats från att vara en prispressare på bolånemarknaden
              med en stark och långsiktig ägare till att vara ute på utförsäljningsmarknaden
              och därmed tvingad att agera helt annorlunda än tidigare.
            </seg>
            <seg xml:id="i-2c5c6f9d82e34e02-0">
              Ge upp utförsäljningsprogrammet! Ingen tror längre på det som
              var Mats Odells ledord i inledningen av mandatperioden, att staten
              i princip aldrig kan vara ägare. Nu tvingas ju Mats Odell tillföra
              ytterligare medel från skattebetalarna.
            </seg>
          </u>
          <note type="speaker" xml:id="i-88c168f3f1111458-0">
            Anf. 34 Statsrådet MATS ODELL (kd):
          </note>
          <u xml:id="i-711b5da272af1802-13" who="unknown">
            <seg xml:id="i-f7421e8215f25979-0">
              Fru talman! Det var en intressant monolog av Thomas Östros där
              han beskrev en historik som i sina grundelement naturligtvis var
              riktig. Men man blev inte riktigt klok på slutsatserna.
            </seg>
            <seg xml:id="i-61f10dcb1b440f90-0">
              Vi fick en europeisk överenskommelse den 16 oktober. Sedan drev
              regeringen fram ett underlag som vi i stor enighet antog här i
              Sveriges riksdag redan den 29 oktober. Det var bredd i verktygslådan
              för att kunna genomföra en mängd saker. Jag vill inte vara långsint,
              men Thomas Östros och hans regering hade ju en möjlighet att bidra
              till att det hade kunnat gå ännu fortare, om man inte hade lagt
              Banklagskommitténs utredning i en byrålåda någonstans. Den kom
              år 2000. Vi plockade fram den i början av 2007 och fick fram en
              lagstiftning som hanterar de mycket svåra frågor som handlar om
              möjligheten att tvångsinlösa banker. Så vi har en mycket bred
              och stor verktygslåda för detta. Den har också använts.
            </seg>
            <seg xml:id="i-a70576b473dc8d57-0">
              När det gäller garantiprogrammet var första vågens bekymmer likviditeten
              efter Lehman Brothers konkurs. Den 16 september, dagen efter,
              var det omöjligt för företag att få krediter i Sverige. Riksbanken
              och Riksgälden fungerade med autopilot och fick i gång denna kreditgivning.
              Ingen skattebetalare har förlorat några pengar på detta. Riksbankens
              interventioner har gett ett rekordresultat för Riksbankens penningförvaltning
              under förra året. Riksgälden har gjort mycket lönsamma repor där
              man har lånat upp pengar för att få ut statsskuldväxlar och samtidigt
              köpt bostadsobligationer som ingen ville köpa av bankerna. Det
              har fått i gång verksamheten. Denna hantering har gett stora överskott
              för skattebetalarna.
            </seg>
            <seg xml:id="i-d4cb670e4e8d5206-0">
              Det är sant att en bank har använt garantiprogrammet, men det
              var faktiskt den bank där spekulationerna om osäkerhet var som
              störst, där det pågick blankningsaktiviteter. Och det tog bort
              en stor osäkerhet på marknaden.
            </seg>
            <seg xml:id="i-0f709deef0435833-0">
              Dessutom, fru talman, är det så att blotta erbjudandet, att det
              finns statliga garantier för bankernas medelfristiga upplåning
              att tillgå direkt när man skriver på ett avtal med Riksgälden,
              har stabiliserat och lugnat ned den marknaden. Den fungerar nu
              mycket bättre. De så kallade TED-spreadarna, alltså skillnaden
              mellan statsobligationer och interbankräntor, är nu nere på de
              nivåer som var före Lehman Brothers. Det har varit en kollektiv
              nyttighet. Man kan då säga att de andra har varit free riders
              . Det är därför, fru talman, som vi nu inför en obligatorisk stabilitetsavgift
              för samtliga banker. De får nu vara med och betala till den stabilitetsfond
              som ligger helt utanför statsbudgeten. Därmed belastar den inte
              utgiftstaket, utan bankerna själva får betala in till den. Där
              kan man nu få kapitaltillskott på marknadsmässiga villkor. Ingen
              av oss kan förutspå vad som händer, men mycket talar för att om
              det är sådant som kallas hybridkapital som staten ska skjuta till
              är det en ränta som i dagsläget ligger på ungefär 10 procent som
              då staten får, jämfört med upplåningskostnaden som ligger någonstans
              mellan 2 och 3 procent. Utöver detta finns möjligheten att få
              del av en värdetillväxt, som väl ändå får antas komma när den
              här krisen är över, i de banker som man sätter in pengar i från
              statens sida.
            </seg>
            <seg xml:id="i-a3365a26176cfdf4-0">
              Thomas Östros famlar omkring med en mängd olika anklagelser men
              utan något fokus. Vi har gjort detta. Vi har tagit fram de här
              åtgärderna. Om man jämför med länder runt omkring i Europa och
              vad andra regeringar har gjort är det en allmän uppfattning att
              den svenska regeringen och den svenska riksdagen, inklusive Thomas
              Östros egna positiva bidrag till den här processen, har medverkat
              till att vi är ovanligt väl förberedda att hantera också en fortsättning
              av den här krisen. Ingen vet nämligen vart den tar vägen. Den
              är långt ifrån över.
            </seg>
          </u>
          <note type="speaker" xml:id="i-4190327c698719f8-0">
            Anf. 35 THOMAS ÖSTROS (s):
          </note>
          <u who="thomas_ostros_b7069a" xml:id="i-01d3e6ce517f1420-1">
            <seg xml:id="i-7a700c98824b1a4e-0">
              Fru talman! Jag är ledsen, men intrycket blir alltmer att Mats
              Odell är en iakttagare av en process. När orden kommer ligger
              dimman tät över vad som är regeringens roll när det gäller att
              ta Sverige ur krisen. Det regeringen har gjort, som man bevisligen
              kan följa upp, var att införa garantiprogrammet. Det var väldigt
              tydligt beskrivet som ett svenskt initiativ som EU hade rättat
              sig efter. Det var Sveriges regerings framgångsrika argumentation
              i EU som skapade garantiprogrammet.
            </seg>
            <seg xml:id="i-ef9ae81d275d8661-0">
              Vi hade diskussioner om detta, Mats Odell, med regeringen innan
              regeringen lade fram sitt förslag. Vi socialdemokrater framförde
              att det var väsentligt för oss att alla banker deltog i garantiprogrammet.
              Vi tyckte att regeringen borde överväga att göra detta obligatoriskt.
              Svaret från regeringen var: Nej, vi har haft kontakt med bankerna.
              Alla kommer att gå med. Vi i regeringen tycker att det är väsentligt,
              och de gav oss garantier för att alla banker skulle gå med.
            </seg>
            <seg xml:id="i-f827d4938c639dfd-0">
              Det har visat sig att bara en av fyra stora banker har gått med.
              Sedan dess har bankerna föst regeringen framför sig och upptäckt
              att ju mer man håller emot regeringen, desto mer börjar regeringen
              säga att man inte vet om det är så viktigt att de går med i bankgarantiprogrammet.
              Det är väl så man ska uppfatta Mats Odells svar nu? Det är inte
              längre en prioritering för regeringen att alla banker ska vara
              med i bankgarantiprogrammet. Alltså har banker kunnat vara free
              riders , det vill säga kunnat få del av förmåner utan att betala
              för dem. Det har försvårat kreditgivningen till de små och medelstora
              företagen.
            </seg>
            <seg xml:id="i-fb3d857faa049a21-0">
              Budskapet från Svenskt Näringsliv har varit tydligt. Budskapet
              från Företagarna har varit tydligt. Gör bankgarantin obligatorisk!
            </seg>
            <seg xml:id="i-067e242e424654dd-0">
              Regeringen har inte lyckats få med sig bankerna trots att det
              nu har gått fyra månader. Man kan inte bara vara en iakttagare
              och stå och kommentera den utveckling som regeringen har haft
              väldigt ringa inflytande över. Riksbanken har agerat, nu senast
              med en kraftig räntesänkning. Men Riksbanken är ju tack och lov
              oberoende från regeringen. Den agerar inte på regeringens uppdrag.
              Det är riksdagens organ. Den agerar medan regeringen står passiv.
            </seg>
            <seg xml:id="i-5012e1101653a376-0">
              Så är det numera också i finanspolitiken. Mats Odells iakttagande
              roll på finansmarknaden har blivit finansministerns iakttagande
              av hur ekonomin går allt sämre. Man kommenterar det genom att
              säga att nu stiger arbetslösheten, nu blir människor av med sin
              försörjning, nu ökar socialbidragen och nu förstörs en del av
              svenskt näringslivs framtidsutsikter genom att företag går i konkurs,
              men vi kan inte göra någonting åt detta.
            </seg>
            <seg xml:id="i-2f3058c1c4d32bc7-0">
              Jag menar att regeringen måste förstå sitt ansvar och ta sitt
              ansvar. Först och främst måste man se till att alla banker går
              med i bankgarantiprogrammet eller nu tydligt deklarera att det
              inte är regeringens avsikt längre, efter att man har misslyckats
              med att hantera bankkriserna, att alla ska gå med i bankgarantiprogrammet.
              Det är det ena.
            </seg>
            <seg xml:id="i-1de355a0170d959b-0">
              Det andra är hela den ideologiskt motiverade utförsäljningen
              som sattes i gång direkt när Mats Odell fick ansvar för att sälja
              ut en stor del av svenska folkets ägande i olika viktiga företag.
              Nu ska det fortsätta enligt interpellationssvaret. Det sägs inte
              ett ord om att man överväger att avvakta, avsluta och säga att
              man inte säljer det svenska ägandet i SBAB exempelvis. SBAB har
              varit väldigt viktigt för att pressa ned bolåneräntorna och skapa
              konkurrens på bolånemarknaden. Inte ens i ett läge när Mats Odell
              tvingas att föra in skattebetalarnas pengar i svenska banker genom
              kapitaltillskott säger han att det var ett misstag att börja med
              utförsäljningarna. Försök att få lite ordning och reda i argumentationen
              genom att först och främst säga att man avbryter utförsäljningarna
              och sedan säga att staten är en långsiktig ägare som tar ansvar
              för att Nordea ska utvecklas väl och att SBAB ska kunna fortsätta
              att spela sin roll som prispressare på bolånemarknaden. Avbryt
              ideologiska utförsäljningar i ett läge när alla undrar vad det
              är för fel på en långsiktig ägare som staten, Mats Odell!
            </seg>
          </u>
          <note type="speaker" xml:id="i-769eac36e24eb220-0">
            Anf. 36 Statsrådet MATS ODELL (kd):
          </note>
          <u xml:id="i-711b5da272af1802-14" who="unknown">
            <seg xml:id="i-f14adb873bb9820a-0">
              Fru talman! Thomas Östros trovärdighet som rådgivare i de här
              frågorna känns kanske inte helt solid. Han har haft exakt samma
              budskap oavsett hur det har sett ut. Avbryt försäljningarna! Vi
              sålde Vin &amp; Sprit. Om vi räknar samman de valutavinster vi har
              gjort när vi också har sålt de 10 procent av det amerikanska spritföretaget
              Beam som också ägdes av Vin &amp; Sprit är vi uppe i över 60 000 miljoner
              kronor som vi nu har till förfogande. Inklusive försäljningen
              av Vasakronan och OMX innebär detta att vi har en helt annan situation
              när det gäller att hantera den här lågkonjunkturen. Vi har muskler
              för att exempelvis kunna förstärka där det verkligen behövs under
              den här perioden.
            </seg>
            <seg xml:id="i-7c6c684023aa707d-0">
              Jag tror att Thomas Östros nästan från vaggan och framåt har
              sagt att man ska stoppa utförsäljningarna. Det är ett råd som
              är mer brus än signal. Jag tror att han är ganska ensam om att
              tycka att det hade varit bra om man hade följt Thomas Östros råd.
            </seg>
            <seg xml:id="i-0e73d51fd1f8aec3-0">
              Det är lite trist att se den typ av, jag vågar nästan säga, gnällighet
              som Thomas Östros redovisar varje gång i de här frågorna. Vad
              är kritiken? Vi har genomfört alla de här sakerna, garantiprogrammet
              och de åtgärder som har lett till att likviditeten fungerar. Det
              har gått fyra månader. Titta på hur marknaden har förbättrats
              på grund av att den försäkring som garantiprogrammet utgör faktiskt
              finns! Nu blir avgifterna obligatoriska. Stabilitetsavgiften blir
              obligatorisk från och med i år. Vi har hyvlat ned tröskeln in
              till garantiprogrammet.
            </seg>
            <seg xml:id="i-69e15e47930b0376-0">
              Fru talman! Problemet har hela tiden varit att för vissa bankers
              upplåning hade det blivit dyrare med den prislista som både ECB
              och EU-kommissionen har satt för de svenska bankerna. Man måste
              vara väldigt ideologiskt färgad om man till varje pris vill piska
              fram en fördyrad upplåningskostnad. Nu sänker vi marginalkostnaden
              för att använda sig av garantiprogrammet eftersom EU ännu inte
              har kommit upp ur startgroparna för att åtgärda de brister som
              uppenbarligen finns i själva prissättningen.
            </seg>
            <seg xml:id="i-ff969241783623ae-0">
              Fru talman! EU:s prislista för garantierna har varit ett stort
              problem. Vi har försökt att hitta en genväg för att lösa det genom
              att införa en obligatorisk avgift och göra garantiavgifterna till
              hälften avdragsgilla mot detta.
            </seg>
            <seg xml:id="i-8f4aeb545ece8a2f-0">
              Man kan inte bara vara iakttagare, säger Thomas Östros. Nej,
              och det har vi verkligen inte varit. De åtgärder som vidtas har
              gett effekt när det gäller hushållens bolånekostnader. Men för
              företagen är det fortfarande en mycket bekymmersam situation.
              Det är inte längre likviditeten för bankerna och det är inte deras
              upplåning som är problemet, utan det är deras kapitalbas. Mot
              den bakgrunden är jag väldigt glad över att vi nu också kan erbjuda
              banker möjlighet att få ett statligt kapitaltillskott för att
              se till att de har kapital nog att låna ut till de svenska företag
              som numera trängs med storföretagen som tidigare reste till London,
              New York och Zürich för att låna upp. De utländska långivarna
              finns inte kvar.
            </seg>
            <seg xml:id="i-bbe4159a22457a49-0">
              Vi har så kallade herrelösa krediter på kanske 500 miljarder,
              säger en del. Andra tror att det är dubbelt så mycket. Dessa ska
              nu hanteras av det svenska bankväsendet. Det handlar om åtgärder
              som har genomförts snabbt och kraftfullt av den svenska regeringen.
              Jag ser fram emot att få ta del av att fler banker ökar sin utlåning.
              Flera har kommit med sina rapporter och sagt att de aldrig har
              lånat ut så mycket pengar som de gör nu, men det räcker inte.
              Det krävs mer.
            </seg>
          </u>
          <note type="speaker" xml:id="i-661df20090507d35-0">
            Anf. 37 THOMAS ÖSTROS (s):
          </note>
          <u who="thomas_ostros_b7069a" xml:id="i-01d3e6ce517f1420-2">
            <seg xml:id="i-c25d335a0b2f91d3-0">
              Fru talman! Det finns en term för detta, pratminister och pratministerium.
              Jag tror att bakom Odells oskickliga hanterande ligger detta att
              bankerna har lyckats pressa regeringen framför sig. Man inför
              en bankgaranti, men bankerna går inte med. Det är helt avgörande
              att de går med, enligt regeringen, men de går inte med. Då tar
              man till de stora orden och bröstar upp sig, men bankerna går
              inte med. Till slut får bankerna regeringen att sänka avgifterna.
              Regeringen hoppas att bankerna går med genom att de får dra av
              dem mot andra avgifter.
            </seg>
            <seg xml:id="i-3316197ee5ff0340-0">
              Det är det här oskickliga hanterandet som har gjort att vi har
              fått en djupare kris än vad vi skulle ha fått. Vi har fått en
              sämre kredittillförsel till småföretagen. Svenskt Näringsliv och
              Företagarna har sagt att detta inte är acceptabelt och att alla
              måste delta. Men regeringen låter bankerna fösa regeringen framför
              sig.
            </seg>
            <seg xml:id="i-2a5d142ffcfe759f-0">
              Nu är Odell stolt över sina utförsäljningar. År 2006 lämnade
              vi över en ekonomi med offentliga överskott på 70 miljarder kronor
              och ett starkt ägande i flera viktiga svenska företag. Nu är Odell
              stolt över att han har sålt de svenska företagen. Nästa år förutspår
              Konjunkturinstitutet ett underskott i den offentliga ekonomin
              på 80 miljarder. Det är lika mycket som Mats Odell har ägnat sig
              åt att sänka skatterna med, och han har gjort sig av med ett antal
              statliga tillgångar. Jag vet inte om jag skulle vara stolt över
              det resultatet.
            </seg>
            <seg xml:id="i-ee109a5d6e4bf935-0">
              I år får Mats Odell en skattesänkning på 13 000 kronor på inkomstskatten
              på lånade pengar. Det är sannerligen ingen bra förvaltning av
              det arv vi lämnade efter oss med överskott och stabilitet i ekonomin.
            </seg>
            <seg xml:id="i-ebe18cffb2a149d8-0">
              Avbryt ideologiskt motiverade utförsäljningar! Du har ju tvingats
              in i pragmatismen genom att du nu också ska erbjuda skattebetalarnas
              pengar som kapitaltillskott till bankerna. Så häng då av dig den
              här ideologiska kostymen och säg att du inser att det är ett misstag!
            </seg>
            <seg xml:id="i-5e75fb6c5e0ac903-0">
              Beträffande Nordea och SBAB SBAB som kan pressa bolåneräntorna:
              Låt inte detta bli en utförsäljning under den största bankkrisen
              vi har upplevt globalt.
            </seg>
          </u>
          <note type="speaker" xml:id="i-5549fc3221ac66c1-0">
            Anf. 38 Statsrådet MATS ODELL (kd):
          </note>
          <u xml:id="i-711b5da272af1802-15" who="unknown">
            <seg xml:id="i-1ecd129ffea970c8-0">
              Fru talman! Jag vet inte vad bakgrunden är till att Thomas Östros
              säger detta, trots att han hör att skattebetalarna hittills har
              vunnit även rent ekonomiskt på den likviditetsfacilitet som har
              ställts till marknadens förfogande både via Riksbanken och Riksgälden.
              Inga skattepengar har använts och gått förlorade i den processen
              så här långt, framför allt inte om man ser det i ett nationalekonomiskt
              perspektiv. Det här har hållit i gång likviditeten så att det
              har kunnat fungera på ett sådant sätt att vi inte har fått ett
              jättestort problem om det här inte hade funnits på plats.
            </seg>
            <seg xml:id="i-54960a45b8b7687a-0">
              En annan sak är att Thomas Östros upprepar att det är så att
              säga skattemedel som på något sätt skänks till banksektorn. Det
              är precis tvärtom, Thomas Östros! Det här är en princip som Thomas
              Östros partikamrater någon gång i världen försökte införa i det
              här landet, för att dra det lite långt.
            </seg>
            <seg xml:id="i-28b3f7a1c11c6cdf-0">
              Det är nämligen så att här får bankerna först betala in. Det
              ska bli 154 miljarder kronor när den här fonden har nått sitt
              mål, nämligen 2 ½ procent av bnp år 2023. Sedan får de låna tillbaka
              de pengarna mot ungefär 10 procent ränta i dagsläget om det är
              fråga om hybridkapital. Vill man ha ett kapitaltillskott, ja,
              då får vi ett ägande i den banken och ska vara med på samma marknadsmässiga
              villkor som de ägare som nu går in med eget kapital.
            </seg>
            <seg xml:id="i-9e55f59e69f5f33c-0">
              Det här är en situation som är till stort gagn för svenska företag
              som i dag står inför att de inte får krediter från bankväsendet
              på grund av att bankerna har för liten kapitalbas. Men det är
              också en möjlighet för skattebetalarna att vara med på uppsidan
              den dagen det vänder. Detta, Thomas Östros, är en klok och framsynt
              politik.
            </seg>
          </u>
          <note xml:id="i-6e319001a2a0af84-3">
            Överläggningen var härmed avslutad.
          </note>
          <note xml:id="i-df4b9faeead5e461-0">
            9 § Svar på interpellation 2008/09:305 om ROT-avdraget
          </note>
          <note type="speaker" xml:id="i-5c6769416cc322de-0">
            Anf. 39 Statsrådet MATS ODELL (kd):
          </note>
          <u xml:id="i-711b5da272af1802-16" who="unknown">
            <seg xml:id="i-1c17aae86c6d95d6-0">
              Fru talman! Monica Green har frågat mig dels om jag och regeringen
              avser att återkomma med andra typer av förslag för att stimulera
              till klimat- och miljösmarta ombyggnader i miljonprogramsområden,
              i bostadsrätter och i offentliga byggnader, dels hur jag avser
              att överbrygga de orättvisor som det innebär att bara villaägare
              får utnyttja ROT-skatteavdraget fullt ut.
            </seg>
            <seg xml:id="i-91480b4fb2ca0299-0">
              Monica Green tar sin utgångspunkt i att varslen inom byggbranschen
              har ökat och menar att det skulle finnas anledning att komma med
              förslag för att stimulera till klimat- och miljösmarta ombyggnader.
            </seg>
            <seg xml:id="i-42d55d8982855f4d-0">
              Statens bostadskreditnämnd, BKN, har gjort en översyn av möjligheterna
              till statlig finansiering av upprustning av miljonprogrammets
              flerbostadshus. BKN:s rapport innehåller flera intressanta aspekter
              och berör såväl frågan om fastighetsägarnas ansvar som eventuella
              problem kring finansiering av upprustning, men också det eventuella
              behovet av statlig och kommunal medverkan i omvandlingen av dessa
              bostadsområden.
            </seg>
            <seg xml:id="i-e7add89e967b6eaa-0">
              Rapporten inkom den 22 december 2008 och bereds för närvarande
              inom Regeringskansliet. Det är således för tidigt att nu säga
              vad BKN:s rapport kan innebära.
            </seg>
            <seg xml:id="i-646b9b248da6f617-0">
              När det gäller Monica Greens andra fråga, som utgår från att
              det finns en orättvisa som skulle bestå i att endast villaägare
              får utnyttja ROT-skatteavdraget fullt ut, så kan jag dels konstatera
              att regeringens förslag till HUS-avdrag riktar sig till hushållen
              och syftar till att minska förekomsten av svart arbetskraft och
              att öka efterfrågan på tjänster genom mindre eget arbete. Det
              innebär att både villaägare och bostadsrättshavare får utnyttja
              möjligheten till avdrag fullt ut för ROT-åtgärder som avser den
              egna bostaden. Att man inte kan göra avdrag för annat än det egna
              huset eller den egna lägenheten är en följd av de olika förutsättningarna
              för dessa två boendeformer och inte något uttryck för orättvisa.
              Det kan i detta sammanhang också nämnas att regeringen från och
              med 2007 avskaffade den statliga inkomstskatten för bostadsrättsföreningar.
            </seg>
            <seg xml:id="i-eb0d0ebb9c319ad6-0">
              I övrigt hänvisar jag till det svar som finansminister Anders
              Borg lämnade den 14 januari i sitt svar på frågorna 2008/09:412
              om utvidgning av ROT-avdraget respektive 2008/09:450 om införandet
              av ROT-avdrag för hyresrätter, det vill säga att det inte är aktuellt
              att föreslå en utvidgning av ROT-skatteavdraget.
            </seg>
          </u>
          <note type="speaker" xml:id="i-34d1b28afb9c7de1-0">
            Anf. 40 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-3">
            <seg xml:id="i-f8129c301242105a-0">
              Fru talman! Tack för svaret! Det innehåller i och för sig inte
              några möjligheter till förändringar i den orättvisa som regeringen
              har byggt upp. Ja, det är inte bara en orättvisa; detta är en
              trestegsraket i orättvisor. Ni gick visserligen till val på att
              det skulle vara större skillnad och att det är ett bra incitament.
              Det är er människosyn att man ska ha större skillnader i ett samhälle.
            </seg>
            <seg xml:id="i-447d6e243914c276-0">
              Men det tar väl ändå priset att det ska vara så stor skillnad
              att villaägare får göra i stort sett allting på sitt hus upp till
              100 000 om man är två personer i villan. Det är jättebra att man
              har infört ROT-avdraget. Man kan göra miljöanpassningar och man
              kan bygga om sin villa invändigt och utvändigt och förbättra på
              många olika sätt. Men varför ska det bara gälla dem som äger,
              och varför dem som äger ett fritidshus i till exempel Spanien?
              Varför är de viktigare för Mats Odell än de som bor i bostadsrätt
              eller de som bor i en hyreslägenhet?
            </seg>
            <seg xml:id="i-77271283c1e8357a-0">
              Det första steget i den här trestegsraketen med orättvisor är
              just att det är villaägaren, den som äger någonting, som har full
              möjlighet att göra de här avdragen.
            </seg>
            <seg xml:id="i-8eef44e6cb7225f5-0">
              Bostadsrättsföreningar har inga sådana möjligheter. Det är den
              andra orättvisan. Det här fiffiga med att bo i en bostadsrättsförening,
              att göra saker tillsammans och att kunna förbättra, miljöanpassa,
              klimatanpassa, energispara och sådana saker, är inte möjligt med
              ert ROT-avdrag. Visserligen får den som bor i en bostadsrätt göra
              om invändigt i sin lägenhet. Man får till exempel måla fönstren
              invändigt, men inte utvändigt. Det var andra steget i trestegsraketen
              med orättvisor.
            </seg>
            <seg xml:id="i-b2fac4e53f5c8212-0">
              Det tredje steget är förstås att de som bor i hyreslägenhet inte
              får göra någonting. De får bara sitta på åskådarläktaren och titta
              på de orättvisor som skapas i Sverige i dag. De kan inte få någon
              hjälp när det gäller om- och tillbyggnad eller att miljöanpassa
              bostäderna, utan det här är bara att öka klyftorna.
            </seg>
            <seg xml:id="i-301ef5f54785ee5b-0">
              Mats Odell säger att det är en följd av hur det ser ut. Därför
              blir det så här. Ja, men ändra den följden då! Se till att ta
              bort det som ger de här effekterna om ni skulle vilja det! Det
              är ju ni som är regeringen. Det är ni som har makten att försöka
              utjämna skillnaderna i det här landet, och nu gör ni precis tvärtom.
              Ni ökar klyftorna även inom boendesektorn. Klyftorna har ökat
              mellan dem som har ett jobb och dem som inte har ett jobb och
              mellan dem som är sjuka och dem som är friska, och nu ökar även
              klyftorna beroende på hur man bor.
            </seg>
            <seg xml:id="i-354117074c7837a1-0">
              Mats Odell hänvisar till Anders Borg. Ja, det är möjligt att
              Mats Odell har blivit överkörd av Anders Borg i de här förhandlingarna
              och att Mats Odell kanske hade velat se en annan lösning. Vi har
              tidigare hört Littorin säga att han är överkörd av Anders Borg
              och måste finna sig i vad Anders Borg har sagt. Det är möjligt
              att det är så även för Mats Odell, men det skulle i så fall vara
              klädsamt om Mats Odell ville tala om hur en rättvis om- och tillbyggnad
              skulle gå till i det här samhället och hur vi skulle kunna se
              till att alla har möjlighet att miljöanpassa sina bostäder. Det
              är nu, i en lågkonjunktur, vi kan satsa rejält för att stå rustade
              när nästa högkonjunktur kommer. Det går att skapa rättvisa i samhället,
              men regeringen väljer att skapa orättvisa.
            </seg>
          </u>
          <note type="speaker" xml:id="i-f45180563bd2952e-0">
            Anf. 41 Statsrådet MATS ODELL (kd):
          </note>
          <u xml:id="i-711b5da272af1802-17" who="unknown">
            <seg xml:id="i-3e18087de5b6b84a-0">
              Fru talman! Det var hårda och kategoriska ord från Monica Green.
              Vi arbetar väldigt brett för närvarande. Hur ska vi dämpa effekterna
              av en global finanskris som slagit sina klor i stort sett i hela
              världen? Det är en finanskris som gör att industriproduktionen
              sjunker på grund av att man på våra exportmarknader inte längre
              beställer våra varor.
            </seg>
            <seg xml:id="i-18587a40f65a7d69-0">
              Vi försöker hitta sätt att samtidigt slå vakt om våra statsfinanser.
              Det finns länder som haft politiker som Monica Green och som gjort
              en massa saker. De står nu inför statsbankrutt. Den pågående krisen
              är långt ifrån slut. Vi överväger en mängd åtgärder, inklusive
              sådana som Monica Green tar upp i dag. Vi kommer att bearbeta
              och gå igenom effekterna av åtgärderna.
            </seg>
            <seg xml:id="i-daa2984006037296-0">
              Vi ska hushålla med våra gemensamma resurser. De stora inkomster
              som vi haft från reavinstbeskattning och i form av stora bolagsskatteintäkter
              vänds nu i sin motsats. De blir i stället förlustavdrag. Statens
              finanser sjunker oerhört snabbt, från ett överskott på 74 miljarder
              2007, som var det högsta som någonsin uppmätts, till ett underskott
              som kan bli någonstans i storleksordningen 48 miljarder enligt
              prognoser för innevarande år. Det är en försämring med drygt 120
              miljarder kronor, och då gäller det att hushålla med pengarna.
            </seg>
            <seg xml:id="i-cde3c250f967ab6e-0">
              Jag kan försäkra Monica Green att det inte bara handlar om BKN:s
              rapport om hur vi skulle kunna ta oss an miljonprogrammet, utan
              det finns en mängd andra saker som vi också överväger. Vi gör
              det i ett samlat budgetarbete, genom att väga det mot behovet
              av pengar i den kommunala sektorns kärnverksamheter. Vi måste
              värna de svagaste i samhället, Monica Green. Vi måste se till
              att våra gamla föräldrar och långvarigt sjuka får en värdig äldreomsorg.
              Vi måste se till att våra barns skolgång inte drabbas av detta.
            </seg>
            <seg xml:id="i-ec76002bd6a6457a-0">
              Allt detta måste vi väga av innan vi lovar att genomföra nya
              saker. Det kallas budgetarbete, Monica Green, och det arbetet
              och vår totala bedömning av situationen kommer vi att redovisa
              när vi lägger fram vårpropositionen den 15 april.
            </seg>
          </u>
          <note type="speaker" xml:id="i-c8d3670257aad429-0">
            Anf. 42 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-4">
            <seg xml:id="i-35903e7868f1ef6d-0">
              Fru talman! Snacka går ju! Att säga att man hushållar med resurserna
              när man samtidigt gjort skattesänkningar med 80 miljarder för
              de mest välbeställda är väl inte att hushålla med resurserna.
              Bara i år får höginkomsttagarna en skattesänkning med 13 000 kronor
              var medan låginkomsttagarna får några tior i skattesänkning. Vi
              vet dessutom att pensionärerna inte alls får lika stora möjligheter
              till skattesänkningar som höginkomsttagarna.
            </seg>
            <seg xml:id="i-f2692f6d11ab88b8-0">
              Mats Odell säger att de ska satsa på de gamla och på kommunerna
              men har vägrat att höja anslagen till kommunerna. Sedan står han
              och säger att vi inte kan ha ett rättvist ROT-avdrag eftersom
              vi ska satsa på kommunerna. Ni har ju inte satsat på kommunerna!
              Ni har vägrat att ge besked till kommunerna, som nu står inför
              beslutet att säga upp personer. Det där håller alltså inte. Det
              är bara tomt snack från ministerns sida när han säger att han
              ska hushålla med resurserna. Han har valt att göra gigantiska
              skattesänkningar för dem som redan har det allra bäst. Det är
              den väg som regeringen har valt. Det har ökat klyftorna i samhället.
            </seg>
            <seg xml:id="i-782573e57b3f2564-0">
              Nu ökar ni klyftorna även mellan boendeformerna eftersom ni ger
              möjlighet för villaägarna vilka kanske är desamma som höginkomsttagarna,
              som redan fått de stora skattesänkningarna att renovera sina bostäder.
              De får möjlighet att satsa på energieffektiva åtgärder, medan
              bostadsrättsinnehavarna får måla om invändigt men inte göra någonting
              tillsammans med de andra för att se till att alla bostadsrättsföreningens
              lägenheter kan klimatanpassas. Och hyresgästerna får inte göra
              någonting.
            </seg>
            <seg xml:id="i-26e86a8811bb863a-0">
              Det finns en djup orättvisa i era förslag, Mats Odell. De skiljer
              sig inte från det övriga. Det är den politiken ni för. På område
              efter område visar det sig att klyftorna i samhället ökar. Det
              här är inget undantag.
            </seg>
            <seg xml:id="i-6aa938fbaf3e22fa-0">
              Det ROT-avdrag som ni nu har genomfört gjordes efter starka krav
              från oss, fackförbund, byggbransch. Vi krävde ett ROT-avdrag och
              trodde att det, när det väl kom, skulle vara ett anpassat ROT-avdrag
              som gällde fler. I stället valde ni att lägga vikten på dem som
              äger. Ni subventionerar dem som har fritidshus i Spanien så att
              de kan bygga om. Ni tycker att det går före bostadsrättinnehavarnas
              och hyresgästernas lägenheter. Villaägarna och de som har fritidshus
              är viktigare för er. Det finns en djup orättvisa i det.
            </seg>
            <seg xml:id="i-a3c66605df367003-0">
              Det håller inte, Mats Odell, att påstå att det kallas för budgetdisciplin.
              Den väg ni valde var att göra gigantiska skattesänkningar för
              dem som har det allra bäst. Nu i lågkonjunkturen hade ni kunnat
              satsa på att byggnadsarbetarna skulle få arbete. Ni hade också
              kunnat satsa på de företag som tillverkar alla de produkter som
              behövs vid miljöanpassning. Ni hade kunnat välja den vägen, men
              ni valde att öka klyftorna ännu mer. Det håller inte.
            </seg>
          </u>
          <note type="speaker" xml:id="i-5a946180eedd3de3-0">
            Anf. 43 Statsrådet MATS ODELL (kd):
          </note>
          <u xml:id="i-711b5da272af1802-18" who="unknown">
            <seg xml:id="i-ef13c272f1b180a5-0">
              Fru talman! Monica Green låter väldigt övertygad och väldigt
              engagerad. Vi har haft ett antal interpellationsdebatter, och
              Monica Green har alltid lika mycket pengar, till alla. Det håller
              inte, Monica Green. Vi måste vara ansvarsfulla och hushålla med
              resurserna genom att väga samman alla krav som kommer, alla goda
              förslag.
            </seg>
            <seg xml:id="i-709d73cb553a9b83-0">
              Jag har rest runt i landet och träffat landshövdingar som är
              varselsamordnare. Den globala finanskrisen innebär att vi har
              en mycket allvarlig situation. Vi måste se till att våra gemensamma
              resurser klarar sig genom hela krisen så att vi kan värna de svagaste,
              se till att välfärdens kärna värnas.
            </seg>
            <seg xml:id="i-d26e29d8ce4128ea-0">
              Det är alldeles riktigt att Socialdemokraterna har en hög retorik
              vad gäller frågan om skatter, men om jag förstått saken rätt kommer
              ni, Monica Green, att köpa de allra flesta skattesänkningar som
              vi gjort för låg- och medelinkomsttagare. Visst kommer det även
              att bli stora skattehöjningar för vanligt folk om ni kommer till
              makten, och då är det väl klokt att det också redovisas genom
              att man summerar alla de förslag som ni, via olika representanter
              och i olika debatter, för fram. Då ser vi vad det blir. Det är
              oerhört viktigt att vi hushållar med resurserna.
            </seg>
            <seg xml:id="i-b69e05cf25ba66aa-0">
              Den budget som började gälla den 1 januari, för en och en halv
              månad sedan, innehöll 34 miljarder mer till kommunsektorn, alltså
              nya resurser, för åren 20092011. Det är en stor satsning som görs
              på det området. Vi vet inte om det räcker. Jag misstänker att
              det kommer att behövas mer pengar till kommunsektorn framöver.
              Jag och mitt parti har i valrörelsen lovat och i varje budgetprocess
              arbetat för att se till att kommunsektorn, som är den nära verksamheten
              för medborgarna, ska ha tillräckligt med resurser. Men vi måste
              göra en avvägning mellan alla de krav som finns på att det ska
              finnas tillräckliga resurser i olika delar av samhällslivet.
            </seg>
            <seg xml:id="i-32f44ec7b11ed364-0">
              Detta gör vi i ett budgetarbete, och vi kommer att redovisa det
              den 15 april. Då blir det möjligt för Socialdemokraterna att väcka
              en motion med anledning av den, och sedan kan vi jämföra, Monica
              Green, vad de olika partierna har. Då kommer retoriken att koka
              ned till en hård kärna, nämligen vad det är för pengar som de
              olika partierna och regeringsalternativen ställer till förfogande.
              Det kommer att bli den riktigt intressanta debatten.
            </seg>
          </u>
          <note type="speaker" xml:id="i-f52089e560f960c0-0">
            Anf. 44 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-5">
            <seg xml:id="i-b6528130d3d07d54-0">
              Fru talman! Jag har vid ett antal tillfällen interpellerat Mats
              Odell om ekonomin i kommunerna. Vid det första tillfället, i somras,
              hade Mats Odell ingen aning om att kommunerna skulle få sämre
              ekonomi. Han var förvånad över att jag gjorde sådana påståenden
              och ansåg att det var alldeles för hårda ord från min sida och
              att jag skulle återkomma senare.
            </seg>
            <seg xml:id="i-a8ae19928d454f3c-0">
              Det gjorde jag. Jag återkom senare. Då hade även Mats Odell blivit
              informerad, bland annat av moderaten Anders Knape, om hur det
              ser ut i kommuner och landsting och hur viktigt det är att kommunerna
              och landstingen får bättre ekonomi. Jag har påpekat det vid ett
              antal tillfällen.
            </seg>
            <seg xml:id="i-00bb73f76af69778-0">
              Ni skyller på den globala finanskrisen. Vi beskyller inte er
              för att vi har en global finanskris och befinner oss i en djup
              lågkonjunktur. Men ni har valt väg. Ni har sänkt ersättningarna
              för de sjuka och de arbetslösa. Ni har sänkt skatterna för dem
              som har det allra bäst med 80 miljarder. Ni har gjort det djupt
              orättvist mellan dem som arbetar och dem som har gått i pension
              till exempel.
            </seg>
            <seg xml:id="i-cb13c1fb3a92d185-0">
              Det har ni gjort här på hemmaplan. Det kan man inte beskylla
              någon internationell lågkonjunktur för. Ni har valt att öka klyftorna
              i samhället här hemma. Redan när ni tog över i högkonjunkturen
              valde ni väg. Vi ska ha större skillnader i samhället. Det gick
              ni till val på. Så har ni också gjort.
            </seg>
            <seg xml:id="i-666ca32d46c3e03e-0">
              Men jag tycker att det kan vara måtta på orättvisorna. Att ni
              nu också inför de här orättvisorna vad gäller att kunna bygga
              om sina lägenheter och göra miljöanpassade bostäder är bara ytterligare
              en sak i raden av alla orättvisor som ni gör.
            </seg>
            <seg xml:id="i-cd35eedca58392e4-0">
              Jag beklagar att Mats Odell också skyller på Anders Borg och
              säger att man kanske får återkomma. Jag hade velat att vi skulle
              ha en satsning på alla hyreslägenheter, på allmännyttan, på bostadsrättsföreningar
              och så vidare, så att vi nu i lågkonjunkturen tar till vara möjligheten
              att bygga om till smarta lägenheter och miljöanpassa dem för framtiden.
            </seg>
          </u>
          <note type="speaker" xml:id="i-c968ba04b556c041-0">
            Anf. 45 Statsrådet MATS ODELL (kd):
          </note>
          <u xml:id="i-711b5da272af1802-19" who="unknown">
            <seg xml:id="i-721f5c0f4ddb14fe-0">
              Fru talman! Jag har många interpellationsdebatter med Monica
              Green. Det är alltid spännande, uppmuntrande och trevligt. De
              kännetecknas av att hon begär mer pengar till många olika saker.
              Det tycker jag är bra. Jag hoppas att detta matas in i Socialdemokratiska
              arbetarpartiets budgetprocess. Då får vi tillfälle att diskutera
              det här när Monica Green tillsammans med sina partikamrater har
              vägt av vad det är ni egentligen vill satsa på och var ni ska
              ta pengarna till detta. Det ser jag fram emot, fru talman.
            </seg>
          </u>
          <note xml:id="i-6e319001a2a0af84-4">
            Överläggningen var härmed avslutad.
          </note>
          <note xml:id="i-5c38de87566dd8e5-0">
            10 § Svar på interpellation 2008/09:295 om totalöversyn av systemet
            med tolk till döva, hörselskadade och dövblinda
          </note>
          <note type="speaker" xml:id="i-eb36bee9692223bc-0">
            Anf. 46 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-0">
            <seg xml:id="i-f87bc9aa1b70a53a-0">
              Fru talman! Lennart Axelsson har frågat mig om jag delar Socialstyrelsens
              och Arbetsförmedlingens bedömning att det behövs en heltäckande
              utredning med uppgift att se över hela systemet med tolk till
              döva, hörselskadade och dövblinda och om jag avser att ta initiativ
              till en sådan utredning. Lennart Axelsson har också frågat mig
              om vilka övriga initiativ jag är beredd att ta för att förbättra
              tillgängligheten till samhällets olika områden för målgruppen
              exempelvis i fråga om utbildning av tolkar och mer resurser.
            </seg>
            <seg xml:id="i-e45c1844c045dba5-0">
              Att samhället görs tillgängligt för döva och hörselskadade personer
              är en viktig fråga. Den övergripande principen är att varje samhällssektor
              ska utforma sin verksamhet så att den blir tillgänglig för alla
              medborgare, inklusive personer med funktionsnedsättning. Kostnader
              för nödvändiga anpassningar som exempelvis tolk ska finansieras
              inom ramen för den ordinarie verksamheten enligt den så kallade
              ansvars- och finansieringsprincipen.
            </seg>
            <seg xml:id="i-58406f19a1ed22ff-0">
              Den rapport Socialstyrelsen har lämnat till regeringen har gett
              mig ytterligare kunskap om vardagstolkningen som faller inom mitt
              ansvarsområde och vilka gränsdragningsproblem det kan finns gentemot
              andra huvudmän som ska ge tolk inom arbetsmarknads- och utbildningsområdena.
              Det Socialstyrelsen och även Arbetsförmedlingens rapport visar
              på är att systemet för tolk är svåröverskådligt och att det ytterst
              drabbar den enskilde som inte alltid vet vem man ska vända sig
              till för att få tolk och för vilka ändamål tolk kan ges.
            </seg>
            <seg xml:id="i-9bc66fd1f050377c-0">
              Jag kommer noga att analysera Socialstyrelsens rapport för att
              bedöma vad som behöver göras för att tolkservicen ska förbättras
              utan att man åsidosätter den viktiga principen om att varje samhällssektor
              ska ta ansvar för att den verksamhet den bedriver är tillgänglig
              för alla medborgare inklusive personer med funktionsnedsättning.
            </seg>
            <seg xml:id="i-ffb281b01b17d102-0">
              Det som är väsentligt är att korrekt, lättåtkomlig och lättförståelig
              information om nuvarande tolksystem blir tillgänglig för såväl
              tolkanvändare som andra berörda intressenter. Det ska inte vara
              så att brist på kunskap och korrekt information om tolksystemet
              leder till att personer blir utan stöd.
            </seg>
            <seg xml:id="i-676ee504a35b8381-0">
              När det gäller andra initiativ för att förbättra tillgängligheten
              till samhällets olika områden har regeringen från och med 2008
              infört en ny fördelningsmodell för statsbidraget till landstingets
              tolktjänst. Den nya fördelningsmodellen tar i högre grad hänsyn
              till landstingets faktiska kostnader för tolkverksamheten, då
              det har visat sig att statsbidragets andel av totalkostnaden varierar
              väsentligt mellan landstingen. Den nya fördelningsmodellen införs
              successivt under tre års tid.
            </seg>
            <seg xml:id="i-fd028041e3caabd2-0">
              Vidare har de särskilda insatserna för personer med funktionsnedsättning
              som Arbetsförmedlingen erbjuder förstärkts. För att arbetsgivare
              i större utsträckning ska anställa personer med större stödbehov
              höjs det ekonomiska stödet för arbetshjälpmedel till 100 000 kronor
              per år. Av samma anledning höjs också stödet för personligt biträde
              till 60 000 kronor per år för anställda och 120 000 kronor per
              år för företagare. Ett exempel på hjälpmedel är bildtelefoner
              där man kan se motparten använda teckenspråk. Ytterligare ett
              exempel är samtalsförstärkare och konferenshjälpmedel för att
              underlätta för en person med hörselskada att delta i personalmöten
              och liknande.
            </seg>
            <seg xml:id="i-34cb5b84a779e858-0">
              I takt med att döva och hörselskadade blir alltmer aktiva inom
              många samhällsområden ökar kraven på ett tillgängligt samhälle.
              Den tekniska utvecklingen har också bidragit till att tillgängligheten
              ökat för denna målgrupp. Därför har företrädare för Regeringskansliet
              i samarbete med Hjälpmedelsinstitutet och Post- och telestyrelsen
              tagit initiativ till ett seminarium där det närmare kommer att
              diskuteras hur olika typer av tekniska lösningar kan tillämpas
              inom arbetsmarknadsområdet, den kommunala vuxenutbildningen, kultursektorn
              och vardagslivet. Jag välkomnar det här initiativet eftersom det
              kommer att bidra med ytterligare kunskap om hur samhället kan
              bli mer tillgängligt för döva och hörselskadade.
            </seg>
            <seg xml:id="i-c0122520223fc8ed-0">
              När det gäller utbildning av tolkar har det visat sig vara svårt
              att fylla de utbildningsplatser som finns. Därför har Tolk- och
              översättarinstitutet vid Helsingforss universitet ett uppdrag
              att genomföra särskilda rekryteringsinsatser för att få fler med
              rätt förkunskaper att söka till tolkutbildningen.
            </seg>
          </u>
          <note type="speaker" xml:id="i-7ded0aa0325fa907-0">
            Anf. 47 LENNART AXELSSON (s):
          </note>
          <u who="lennart_axelsson_82f7c1" xml:id="i-0054cb28fbd63ed1-0">
            <seg xml:id="i-ae34560bc6132bad-0">
              Fru talman! Jag tackar statsrådet för svaret. Även om jag inte
              riktigt kunde hitta svaren på mina frågor var det ändock ett svar.
            </seg>
            <seg xml:id="i-828b430f3d60ee59-0">
              En av de viktigaste sakerna för ett samhälle är att man ser till
              att göra det tillgängligt för alla dess medborgare. Det är i det
              perspektivet vi måste se dagens debatt.
            </seg>
            <seg xml:id="i-b53eef2a27e1c5e9-0">
              Tolktjänsten för barndomsdöva, dövblinda, vuxendöva och hörselskadade
              regleras i hela fem lagar och en regeringsskrivelse. Att den regleras
              av så många lagar beror till största delen på att man genom åren
              försökt att lösa tolkbehovet allteftersom efterfrågan uppstått.
              Det här har hela tiden inneburit särlösningar. Man har aldrig
              förmått se till helheten.
            </seg>
            <seg xml:id="i-b554dd542b8a5ac7-0">
              Av den anledningen har också tolktjänsten kommit att delas in
              i tre olika kategorier: vardagstolkning, arbetsmarknadstolkning
              och utbildningstolkning. Det här var heller inte något som var
              tänkt från början. Det har bara blivit så. Systemet hänger inte
              ihop.
            </seg>
            <seg xml:id="i-e59e6cf163f5cd8c-0">
              Det som först beslutades var att döva skulle få tillgång till
              tolk för vardagliga situationer och att ansvaret för det skulle
              ligga på landstingen och regleras genom hälso- och sjukvårdslagen,
              vilket i sig är märkligt. Varför ska tolkservicen falla under
              sjukvården? Det handlar inte om sjukdom, utan om språk. Det handlar
              om att göra kommunikationen möjlig mellan döva och hörande, inte
              om sjukdom.
            </seg>
            <seg xml:id="i-4fd9124ffd23feb6-0">
              Tolkning i arbetslivet är i princip inte vardagstolkning. Viss
              tolkning i arbetslivet omfattas ändå av landstingets ansvar. Men
              man får inte tolk för att utföra sitt arbete. En döv som ska instruera
              någon på arbetsplatsen får inte tolk. En döv som behöver tolk
              för kundkontakt får inte tolk. Gränsdragningen är inte lätt, och
              tillämpningen varierar från tolkcentral till tolkcentral. Och
              var går gränsen mellan landstingens åtaganden när det gäller tolkning
              i arbetslivet och Arbetsförmedlingens? Ingen vet säkert. Landstingen
              bedömer olika, och arbetsförmedlingarna bedömer olika. Vilka arbetsgivare
              vill anställa döva när det är krångligt, tidsödande och dyrt?
            </seg>
            <seg xml:id="i-e2fd80ebec63d747-0">
              Det tredje området, utbildningstolkning, ingår inte i landstingets
              ansvar och är ytterligare ett exempel på ett område där man inte
              har sett till helheten utan bara löst vissa delar. För studier
              på universitet, högskolor och folkhögskolor finns särskilda medel
              avsatta för teckenspråkstolkning. Men för studier inom den kommunala
              vuxenutbildningen gäller ansvars- och finansieringsprincipen,
              vilket innebär att det är upp till varje kommun att avgöra om
              de har råd att bevilja tolk.
            </seg>
            <seg xml:id="i-12e3bb385eb2afc7-0">
              För privata utbildningar saknas helt kostnadstäckning, och det
              regleras inte av någon lag. Eftersom tolkservice är kostsamt innebär
              det ofta att man utestängs från studier inom både den kommunala
              och den fristående vuxenutbildningen.
            </seg>
            <seg xml:id="i-910953172be4a3ed-0">
              Alla inblandade känner till problemen och har nu fått det bekräftat
              genom Socialstyrelsens utredning om vardagstolkning och Arbetsförmedlingens
              redovisning. Varken tolkcentralerna, arbetsgivarna, Arbetsförmedlingen
              eller utbildningsanordnarna vet var gränserna går för det ena
              eller andra. Än värre är det naturligtvis för brukarna som ofta
              inte har en aning om hur hans eller hennes behov av tolk för att
              kunna delta i en fortbildning eller klara sitt arbete ska lösas.
            </seg>
            <seg xml:id="i-32a9949f4f5e3ead-0">
              Fru talman! Döva nekas tolk varje dag på grund av bristen på
              resurser, ett oklart betalningsansvar och ett otydligt regelverk.
              Maria Larsson ingår i en regering som sedan den tog över ansvaret
              för landet för två år sedan utan att tveka har sänkt skatter motsvarande
              kostnaderna för all äldreomsorg i landet. Men i en fråga som handlar
              om att försöka göra samhället tillgängligare för en på många sätt
              utsatt grupp vågar hon inte ens säga: Ja, det tänker jag göra.
              Vad är problemet, Maria Larsson?
            </seg>
          </u>
          <note type="speaker" xml:id="i-52287771166505d6-0">
            Anf. 48 BARBRO WESTERHOLM (fp):
          </note>
          <u who="barbro_westerholm_e2f212" xml:id="i-477ef27be6bd1131-0">
            <seg xml:id="i-6833265b71cff6dd-0">
              Fru talman! Det är väldigt bra att vi får den här diskussionen
              om dövblindas situation och behov av tolkar. I tisdags ordnade
              Förbundet Sveriges Dövblinda en eftermiddag om just behovet av
              tolkar och över huvud taget de behov som människor som är dövblinda
              har av olika skäl.
            </seg>
            <seg xml:id="i-55b1accd2a318bde-0">
              Det var där en forskare, Kerstin Möller, som redovisade sin avhandling
              som just behandlar dövblindas situation. Hon underströk att det
              är en heterogen grupp. Vi har barn som föds dövblinda. Vi har
              ungdomar och vuxna som successivt förlorar syn och hörsel, och
              vi har äldre som också gör det. Det är olika behov i de olika
              grupperna.
            </seg>
            <seg xml:id="i-771b6ce68d1f6f37-0">
              Hon redovisade också, som Lennart Axelsson var inne på här, de
              lagar som vi har stiftat här i riksdagen. De har alla haft det
              goda syftet att göra det bättre för människor med funktionshinder,
              och i det här fallet människor med dövblindhet. De har varit välmenta,
              men de är inte samordnade och har tillkommit vid olika tider.
              Detsamma gäller också finansieringen.
            </seg>
            <seg xml:id="i-be88be20ae3b6617-0">
              Det är därför bra att Socialstyrelsen och Arbetsförmedlingen,
              såsom statsrådet redovisar här, har tagit tag i frågan och pekar
              på problematiken. Jag ser av svaret att utredningarna nu bearbetas
              i Socialdepartementet. Det är alldeles utmärkt att man ser problemet.
            </seg>
            <seg xml:id="i-f808c0ef1aaa5283-0">
              Det är viktigt att man följer den nya fördelningsmodellen. Jag
              förutsätter att Socialstyrelsen fortsätter att blicka in i den
              så att vi ser hur det fungerar. Vi ska inte börja ändra i nya
              system för tidigt.
            </seg>
            <seg xml:id="i-3e3bef1081779ec2-0">
              Det är bra med det stöd som har kommit för Arbetsförmedlingen
              som statsrådet redovisade här. Jag tror att Hjälpmedelsinstitutet
              här har en väldigt viktig roll att spela. Det har fått ganska
              stora anslag under senare år för att pröva olika hjälpmedel. Det
              jag kan mest om är hjälpmedel till äldre personer, men det gäller
              även andra. Det handlar om att föra ut kunskaper till olika delar
              av landet om vilka hjälpmedel som är bra eller inte.
            </seg>
            <seg xml:id="i-4fb351dd7a1d2440-0">
              Statsrådet lyfte fram frågan om fler tolkar som ett problem.
              Det är svårt att fylla platserna. Det är oerhört viktigt att man
              beskriver arbetets innehåll. Det är ett väldigt meningsfullt yrke
              att vara tolk för dövblinda.
            </seg>
            <seg xml:id="i-4966b56dc5d687e1-0">
              Jag vill komma in på äldres situation. Kerstin Möller lyfte fram
              äldre som successivt blivit dövblinda. Dödligheten bland dem är
              högre än bland andra äldre. Det finns inga rena sjukdomsskäl för
              det annat än att de råkar ut för olycksfall och depressioner när
              de inte ser och hör längre.
            </seg>
            <seg xml:id="i-6764bdb046834422-0">
              Jag ser att klockan går. Jag kommer i mitt avslutande inlägg
              att gå in på vad jag tycker att man ska göra för just äldre dövblinda.
            </seg>
          </u>
          <note type="speaker" xml:id="i-6fd756cc22e9ce0c-0">
            Anf. 49 LARS U GRANBERG (s):
          </note>
          <u who="lars_u_granberg_5603e1" xml:id="i-7fd6bb2f801cbba8-0">
            <seg xml:id="i-be76a6d2ee38f456-0">
              Fru talman! Man kan tycka att det är en något defensiv hållning.
              Visst kan det vara viktigt att hålla sig till principer. Det gäller
              framför allt principen om allas tillgänglighet i samhället. Men
              när vi lever i ett samhälle som ständigt stänger ute människor
              blir en sådan princip enbart ord och ingen verkfull kraft att
              förändra ett samhälle.
            </seg>
            <seg xml:id="i-135010f6f8fc11a6-0">
              Vi har normer som jobbar mot tillgänglighet och det vi nu diskuterar
              i den specifika frågan. I dag har vi i riksdagens kammare, som
              ändå måste ingå i någon sorts samhällssektor, teckentolkar som
              tolkar den pågående debatten. Det är inte en daglig bild för oss
              riksdagsledamöter att vi har tolkar som gör platserna uppe på
              läktaren tillgängliga för dem som behöver det hjälpmedlet för
              att kunna följa en samhällsdebatt.
            </seg>
            <seg xml:id="i-10313c9a7d8788e8-0">
              Även när det handlar om vår egen sektor har vi problem att nå
              hela vägen ut när det gäller att vara öppen och tillgänglig. Det
              är väl ändå lite allvarligt eftersom riksdagen utgör den högsta
              beslutande församlingen i Sverige.
            </seg>
            <seg xml:id="i-252c917dcedfc079-0">
              Jag tycker att det är defensivt. Lennart Axelsson ställde en
              fråga om man kan tänka sig en utredning som baserar sig på vad
              Socialstyrelsen kommer fram till. Man bör vara så pass öppen.
              Vi är öppna i andra sammanhang. Vi ställer inte samma krav på
              olika sektorer att klara sysselsättning och jobb.
            </seg>
            <seg xml:id="i-461e977d7511309a-0">
              Vi har positiv särbehandling i form av lönebidrag och speciella
              arbetsmarknadspolitiska åtgärder som riktar sig specifikt mot
              vissa grupper. I regeringens fall handlar det om instegsjobb som
              riktar sig mot specifika grupper för att hjälpa dem in i samhället.
            </seg>
            <seg xml:id="i-5d3e927db2352220-0">
              Man ska ha mer öppenhet. Visst ska principer gälla. Men vi måste
              vara öppna för lösningar hur vi brottar ned normen som i dag stänger
              ute människor från tillgänglighet.
            </seg>
            <seg xml:id="i-310eb7fca503da31-0">
              Regeringens ambitioner har inte riktigt med frågeställningen
              att göra. Tekniska lösningar kan vara bra. Men tekniska lösningar
              för gruppen som är i behov av tolk är inte vad som behövs för
              den dagliga konversationen på en arbetsplats.
            </seg>
            <seg xml:id="i-b680eb31f2753dbd-0">
              Man kan tänka sig hur det är om jag själv går ut här till kaffeautomaten
              och behöver en tolk för att kunna följa med i den debatt och diskussion
              som pågår i kammarfoajén. Om jag inte har det stängs jag ute från
              informationsinhämtning som borde vara självskriven för människor
              på en arbetsplats eller som i det här fallet Sveriges riksdag.
            </seg>
            <seg xml:id="i-a04109cf071bd2a7-0">
              Jag vill ta upp en sak till innan min talartid är ute. Det gäller
              utbildningen och att det är så svårt att fylla utbildningsplatserna.
              Ambitionen att göra någonting är bra. Däremot hoppas jag att man
              också ställer sig frågan: Varför är det så få som nu söker till
              att bli tolkar?
            </seg>
            <seg xml:id="i-baff6023c5113f59-0">
              Kan det vara så att signalsystemet även där är tydligt? Du kan
              inte göra ett fullgott jobb. Bristerna i samordning och regelverk
              gör att du känner: Det här jobbet är inte vad jag hade tänkt mig,
              och därför söker jag inte den typen av utbildning.
            </seg>
          </u>
          <note type="speaker" xml:id="i-7219fd0ed28d7524-0">
            Anf. 50 EVA OLOFSSON (v):
          </note>
          <u who="eva_olofsson_b34e2b" xml:id="i-7d2accc5e6b60522-0">
            <seg xml:id="i-ff239829eefecbc1-0">
              Fru talman! Lennart Axelsson har väckt en viktig interpellation.
              Men jag tycker att ansvarigt statsråd, Maria Larsson, verkligen
              kör en försiktighetsprincip när hon svarar. Det är ett icke-svar.
              Det borde inte vara så svårt att säga: Vi vill titta på hur vi
              ska tillsätta en utredning och vilka direktiv vi ska ge den.
            </seg>
            <seg xml:id="i-0a76a5d8187b68dd-0">
              Vi har från Vänsterpartiets sida väckt ett antal interpellationer
              om dövas, teckenspråkigas och dövblindas situation. Bland annat
              motionerade vi i höstas om just den här frågan och sade att man
              omgående måste titta på tolkservicen. De signaler vi har fått
              från brukarorganisationerna är så tydliga: Det fungerar inte ute
              i dag. Det räcker inte att säga att vi fördelar om de pengar som
              finns lite mer rättvist när resurserna inte räcker till och systemet
              är alldeles för krångligt.
            </seg>
            <seg xml:id="i-0b83f7b9f02452a4-0">
              Jag tycker att Socialstyrelsen är föredömligt tydlig i sin rapport
              när man säger att det är svårt för brukarna. Det är mycket svårare
              att få tolk till aktiviteter som fritid och sociala sammanhang.
              Människor avstår många gånger från att beställa tolk eftersom
              de vet att de så ofta har fått nej.
            </seg>
            <seg xml:id="i-fbcb9374a4d60bfa-0">
              Det handlar om att andra prioriterar vad som är viktigt för en
              själv. Självfallet är det viktigt att ha tolk vid läkarbesök och
              myndighetskontakter. Men det är också oerhört viktigt att fylla
              sitt liv med meningsfullheter i fritid och kultur, att ha kontakt
              med människor och att fungera på sin arbetsplats. Det är inte
              rimligt att andra ska prioritera vad som är viktigast för någon
              annan. Det handlar om självbestämmande. Man ska naturligtvis ha
              makten över sitt eget liv även om jag inte är hörande eller varken
              ser eller hör.
            </seg>
            <seg xml:id="i-f3a2e97380f52028-0">
              Jag tycker att vi fick ett så väldigt bra exempel när jag var
              på samma konferens som Barbro Westerholm. Där berättade man om
              mannen som var dövblind och som hade ett intresse som han kunde
              fortsätta med om han hade tolk. Han tävlade och var framstående,
              och han ville gärna tävla runt om i Norden. Men det går inte.
              Han kan inte fortsätta med det som är hans stora intresse därför
              att tolkservicen inte fungerar där.
            </seg>
            <seg xml:id="i-db8203d79491d389-0">
              Jag har också ett annat exempel på en kvinna uppe i Östersund
              som var svårt sjuk. Hon hade dödsångest, men hon kunde inte få
              teckenspråkigt stöd att bearbeta sin dödsångest under sin sjukdom.
              Så ska det inte heller fungera.
            </seg>
            <seg xml:id="i-465eea21f306507f-0">
              Den andra fråga som tas upp, och som även Lennart Axelsson tog
              upp, är arbetslinjen. Man måste kunna jobba, fortbilda sig och
              delta i arbetsplatsmöten. Man ska till och med kunna starta eget
              som teckenspråkig döv. Då måste man ha hjälp med tolk i olika
              situationer.
            </seg>
            <seg xml:id="i-de43b12cc47b8197-0">
              Jag tror också att man måste se att om det blir väldigt dyrt
              för arbetsgivare att ha människor som behöver tolk teckenspråkiga,
              döva eller dövblinda har de ett incitament att inte anställa någon
              som behöver tolk och drar en kostnad.
            </seg>
            <seg xml:id="i-62d57ede2e7bb7af-0">
              Jag tycker att det är tydligt på alla plan. För möjligheten att
              utvecklas, att bestämma över sitt liv, att få jobb, att utbilda
              sig, att ha en meningsfull fritid, fritidsintressen, kulturliv
              och kontakter med andra måste vi se över tolkningen. Socialstyrelsen
              säger tydligt att systemet är så krångligt och rörigt att det
              inte går att göra om. Vi måste ta ett helhetsgrepp. Jag vill fråga
              Maria Larsson om hon inte kan säga ja till att ta det helhetsgreppet
              här i dag.
            </seg>
          </u>
          <note type="speaker" xml:id="i-0041689f64492424-0">
            Anf. 51 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-1">
            <seg xml:id="i-a458d0b83eae660e-0">
              Fru talman! Det är en viktig och angelägen fråga som vi diskuterar.
              Tolktjänst är en viktig förutsättning för att kunna vara engagerad
              i samhällsliv och i arbetsliv för den som behöver den insatsen.
            </seg>
            <seg xml:id="i-5374e42effe93f0c-0">
              Socialstyrelsens rapport har tydligt visat att det är svårt för
              den enskilde att få en överblick över systemen. Samtidigt kan
              man notera en glädjande utveckling; det är allt fler som behöver
              och efterfrågar tolktjänst. Det betyder att allt fler med en funktionsnedsättning
              på området har möjlighet att vara delaktiga i arbetsliv och samhällsliv.
              Jag tycker att det är fantastiskt roligt och glädjande att behovet
              av tolktjänst faktiskt ökar.
            </seg>
            <seg xml:id="i-4f5ecd36071c472e-0">
              Men det är ett struligt system. Jag måste ändå påminna Lennart
              Axelsson och Lars U Granberg som står här och kritiserar detta
              om att det är ert parti som har varit ansvarigt för hur systemet
              har byggts upp. Det är som sagt var mycket struligt och mycket
              svårt att överblicka. Nu står ni och önskar att en ny regering
              genast ska lösa de gamla problem som den gamla regeringen har
              skapat.
            </seg>
            <seg xml:id="i-3a41819e32957049-0">
              Det gör vi, skulle jag vilja säga. Vi har ambitionen att förbättra
              situationen. Vi jobbar systematiskt med frågorna. Vi har verkstad
              när det gäller handikappfrågor över huvud taget, och vi har gjort
              en hel del.
            </seg>
            <seg xml:id="i-bc27372ce94b3fae-0">
              Låt mig påminna om möjligheterna till deltagande i arbetslivet,
              som jag tror väsentligt underlättas när arbetsgivare vet att hjälpmedelskontot
              höjs från 50 000 till 100 000 per år. Det är alltså en fördubbling.
              Det här kan ofta vara ett hinder för att gå in i en anställning.
              Ersättningen till personligt biträde höjs från 50 000 till 60
              000 från och med i år. Det är stora förbättringar för att öka
              möjligheterna till ett deltagande i arbetslivet. 13 procent av
              nystartsjobben har också gått till personer med funktionsnedsättning.
              Vi har vidtagit en rad åtgärder som har varit framgångsrika och
              som har ökat förutsättningarna för deltagande.
            </seg>
            <seg xml:id="i-8f8013c9f78fb382-0">
              När det gäller tolktjänsterna fanns egentligen de här ingångarna
              i Teckenspråksutredningen. När vi fick den tillsatte vi en interdepartemental
              arbetsgrupp, för vi såg att det inte är endast ett departements
              problematik eller ansvarsområde att ta tag i detta. Här behövs
              många som samverkar med varandra, och alla måste ta sin del av
              ansvaret. Vi kunde dela upp Teckenspråksutredningen i en mängd
              olika delområden där varje del fick sin hemvist på rätt departement.
            </seg>
            <seg xml:id="i-9c095e0c1b8858ad-0">
              Det var utifrån den utredningen som vi beslutade att be Socialstyrelsen
              att kartlägga detta och komma med en undersökning som visar hur
              tillståndet är i dag. Det är ju där man måste börja om man ska
              göra en förändring. Man måste veta hur situationen ser ut och
              hur läget är i Sverige i dag.
            </seg>
            <seg xml:id="i-cfd7a298de69bc42-0">
              Nu har vi fått undersökningen. Vi fick den i december, så den
              har anlänt till oss ganska nyligen. Samtidigt kom utredningen
              och rapporten från Arbetsförmedlingen, som indikerar samma sak:
              Detta är ett svåröverblickbart system ett lappverk och ett lapptäcke
              som har byggts upp under lång tid och som inte fungerar väl i
              dag.
            </seg>
            <seg xml:id="i-01cd5b359d9307dd-0">
              Nu begärs det av mig att jag genast på stående fot efter en månad
              ska säga vad nästa steg är. Det kommer vi naturligtvis så småningom
              att kunna göra, men beredningstiden måste kunna få vara lite längre
              än så. Min ambition är att hitta möjligheter att förbättra situationen
              för den enskilde. Det måste vara ett överblickbart system. Man
              måste veta vart man kan vända sig för att få tolktjänst. Det är
              otillfredsställande att det ser ut som i dag. Jag ber att få återkomma
              till detta i mitt nästa svar.
            </seg>
          </u>
          <note type="speaker" xml:id="i-9c5454844f02797e-0">
            Anf. 52 LENNART AXELSSON (s):
          </note>
          <u who="lennart_axelsson_82f7c1" xml:id="i-0054cb28fbd63ed1-1">
            <seg xml:id="i-71832e22cb735338-0">
              Fru talman! Det är lite spännande varje gång att höra ministrar
              som efter två år inte verkar ha förstått att det är de som innehar
              makten. Det må så vara att vi har varit med och bidragit till
              den situation som finns i dag; så är det naturligtvis. Men det
              är nu som ni har möjlighet att påverka.
            </seg>
            <seg xml:id="i-b03ec9f0a7012ca5-0">
              Allt fler efterfrågar tolktjänst, säger Maria Larsson. Det är
              positivt att det är så. Men om vi inte löser den problematik som
              vi försöker beskriva här i dag kommer det samtidigt fortfarande
              att finnas ett stort antal människor som kommer att nekas tillgång
              till tolk på grund av att systemet ser ut som det gör.
            </seg>
            <seg xml:id="i-d9ef4fa5555aaac0-0">
              Jag har ett antal exempel som jag tycker belyser problemen på
              ett bra sätt. Det första är en ung man i Örebro som är politiskt
              aktiv. Han beställde tolkar till partimöten för en hel termin.
              Han blev nekad alla tolktillfällen med svaret att det inte fanns
              tillräckliga ekonomiska resurser. Han gav upp och lämnade politiken.
            </seg>
            <seg xml:id="i-a22007354d92a902-0">
              En annan ung man som är aktiv simmare och medlem i Örebro Simsällskap
              beställde tolk för tolv träningstillfällen med tränare. Han beviljades
              fem.
            </seg>
            <seg xml:id="i-e0fb2836dd5fb7eb-0">
              En döv flicka vars största intresse är ridning skulle börja på
              ridskola. Hon beviljades endast tolk för fem ridlektioner under
              hela terminen och kunde inte börja eftersom hon inte hade någon
              chans att tillgodogöra sig ridinstruktionerna.
            </seg>
            <seg xml:id="i-ad7c5966ef83a453-0">
              Döva föräldrar i Helsingfors anmälde sig och sina bebisar till
              babysim. De beviljades inte tolk.
            </seg>
            <seg xml:id="i-924902f3ad22f31b-0">
              En förälder ville att hennes femåriga dotter skulle få gå på
              simskola på sommaren. De nekades tolk. Flickan fick ingen simskola.
            </seg>
            <seg xml:id="i-7b401c184f193d30-0">
              Den största händelsen under hela året för många av de döva pensionärerna
              i Göteborg är den årliga julfesten. Gruppen döva pensionärer beställde
              tolk i god tid men blev nekade. Det var tolkbrist på grund av
              ekonomin.
            </seg>
            <seg xml:id="i-6b155ca8937aa9c4-0">
              En döv person i Norrland hade vid två tillfällen tätt efter varandra
              nekats tolk till begravning av nära släktingar.
            </seg>
            <seg xml:id="i-cc5bf53fa24caa0e-0">
              Ett dövt par som skulle köpa hus och behövde tolk vid samtal
              med mäklaren fick inte tolk.
            </seg>
            <seg xml:id="i-b62fa3e4d9c65033-0">
              Gunilla i Lund får ingen tolk för sina komvuxstudier eftersom
              både kommunen och landstinget säger nej.
            </seg>
            <seg xml:id="i-a8e45cb8ae9a5e35-0">
              Listan på exempel där döva nekas tolk är oändligt lång.
            </seg>
            <seg xml:id="i-5e3230123c1f2d9c-0">
              Fru talman! Det finns omkring 10 000 personer i Sverige, statsrådet,
              som är födda döva och har teckenspråk som sitt första språk. Ytterligare
              20 000 personer använder teckenspråk. Det finns 21 tolkcentraler
              i Sverige. Alla de här väntar på att få tillgång till en ny sammanhållen
              tolkorganisation som på ett bättre sätt än i dag ser till de enskilda
              människornas behov. Det är alltså den situationen som vi diskuterar
              i dag. Det är den diskussionen som Maria Larsson måste ta på allvar.
              Jag förstår faktiskt inte varför det är så svårt att säga att
              jag kommer att göra allt vad jag kan för att se till att förändra
              och förenkla det här systemet. Det måste man väl ändå kunna ta
              utan att binda upp sig.
            </seg>
            <seg xml:id="i-46fe4c03c24f5828-0">
              Jag har till sist ett medskick från Lasse Lorentzon i Örebro
              som jag har bett lämna synpunkter på det här. Han säger bland
              annat att vi bör säga svenskt teckenspråk då vårt språk talas
              endast här i Sverige och på Åland. Det är säkert en viktig synpunkt
              som inte jag hade tänkt på tidigare.
            </seg>
            <seg xml:id="i-a9f4289b26a104a8-0">
              Det finns stora regionala skillnader, till exempel i Örebro är
              behovet mycket större än i Kalmar. På det viset menar han att
              det är bra att låta en enhet sköta samtliga tolkbeställningar.
            </seg>
            <seg xml:id="i-b2b2fef5b2bc00d0-0">
              Han frågar också vilka som är brukare. Ofta hävdas det att enbart
              de döva behöver tolk fast behovet är exakt lika stort åt andra
              hållet.
            </seg>
            <seg xml:id="i-9817e13ca846f034-0">
              Patientsynen bör också bort. Det handlar om språkbruk, inte om
              sjukvård.
            </seg>
            <seg xml:id="i-15bcea5a7f5aa786-0">
              Slutligen bör man tänka på att de så kallade CODA-barnen, alltså
              barn till döva föräldrar, får samma rättigheter till teckenspråkstolkar
              som döva då det svenska teckenspråket är deras modersmål. Den
              rättigheten har förvägrats dem tidigare.
            </seg>
          </u>
          <note type="speaker" xml:id="i-891c4df8bbefbc5e-0">
            Anf. 53 BARBRO WESTERHOLM (fp):
          </note>
          <u who="barbro_westerholm_e2f212" xml:id="i-477ef27be6bd1131-1">
            <seg xml:id="i-d896e3173d0689ef-0">
              Fru talman! Jag upplever ju inte statsrådets svar som defensivt
              utan mer som att man måste tänka till om man ska skriva direktiv
              till en utredning eller om man ska ge uppdrag till någon myndighet
              och om ett uppdrag av det här slaget ska begränsas till tolkning
              eller om det ska vidgas till att också innefatta lite andra insatser.
            </seg>
            <seg xml:id="i-437dd38fdeb66d29-0">
              Jag vill lyfta fram äldre dövblindas behov. Omvärlden uppfattar
              ju att äldre ser sämre och sämre och att det inte är mycket att
              göra åt, att de hör sämre och sämre och att det inte heller är
              mycket att göra åt. Därmed kommer de bort i hälso- och sjukvården.
              De får inte de insatser som de är berättigade till.
            </seg>
            <seg xml:id="i-fa20dee5111dc8e5-0">
              Östergötlands landsting har tillsammans med Föreningen Sveriges
              Dövblinda, Nationellt Kunskapscenter för dövblindfrågor och Linköpings
              universitet med stöd från Allmänna arvsfonden gått igenom en rad
              enkla insatser som avsevärt skulle kunna hjälpa de dövblinda.
            </seg>
            <seg xml:id="i-84130da7f4af6e61-0">
              Det som man kommer fram till, på grund av att ansvaret är splittrat
              på så många olika händer, är att man skulle behöva ett nationellt
              handlingsprogram för insatser från olika sektorer för att skapa
              en bättre situation för den här gruppen. Jag kan tänka mig att
              detsamma också gäller för andra grupper dövblinda personer.
            </seg>
          </u>
          <note type="speaker" xml:id="i-464c87d78c0b4057-0">
            Anf. 54 LARS U GRANBERG (s):
          </note>
          <u who="lars_u_granberg_5603e1" xml:id="i-7fd6bb2f801cbba8-1">
            <seg xml:id="i-fba4f1dfc2696da6-0">
              Fru talman! Då var vi där igen: Vad gjorde ni förra mandatperioden
              och vad gjorde ni inte? Frågan är vad vi håller på med här och
              just nu. I riksdagens kammare håller vi på med en kontrollmakt
              som vi som riksdagsledamöter använder. Tidigare hade Maria Larsson
              kontrollmakten att ställa interpellationer till den dåvarande
              regeringen. Den kontrollmakten utövar vi i dag när vi är i oppositionsställning.
              Vi följer upp myndigheters förslag och ställer krav på ministern.
            </seg>
            <seg xml:id="i-3ba220d9a9b9cb26-0">
              I dag tycker jag att kravet är ganska modest, att kanske bara
              få det som Barbro Westerholm tog upp, ambitionen att titta på
              direktiv, ambitionen att gå vidare i riktning mot en utredning.
              Det är ungefär så jag uppfattar de behov som Lennart Axelsson
              för fram. Vi vill ha en öppning, en gest. Det här är så krångligt
              och olika lagstiftning är så hopväxt, precis som Barbro sade,
              att vi behöver göra ett omtag inga löften, bara en ambition från
              ministerns sida.
            </seg>
            <seg xml:id="i-e7975dce8bf667df-0">
              Den kontrollmakten utövar vi, och den kontrollmakten kommer Maria
              Larsson säkerligen att få utöva om hon är kvar, för hon kommer
              också att få prova på att sitta i opposition igen.
            </seg>
            <seg xml:id="i-494ad55aa96c03f4-0">
              Det jag saknar är ändå någon sorts syn på detta. Tråkigt nog
              har vi inte en FN-konvention om mänskliga rättigheter som är anpassad
              fullt ut i dag. Vi har ställt oss bakom den, men skulle vi ha
              haft den på plats fullt fungerande hade vi aldrig haft den här
              diskussionen.
            </seg>
            <seg xml:id="i-a88bc6244b203fd4-0">
              Vi har haft en stor utredning om diskriminering på grund av otillgänglighet.
              Hade den utredningens förslag antagits hade vi aldrig haft den
              här diskussionen, för då hade vi kunnat anse att det vi nu diskuterar
              är grund för diskriminering.
            </seg>
          </u>
          <note type="speaker" xml:id="i-4393c42e4203f98f-0">
            Anf. 55 EVA OLOFSSON (v):
          </note>
          <u who="eva_olofsson_b34e2b" xml:id="i-7d2accc5e6b60522-1">
            <seg xml:id="i-c0d1f0ec27cf53fb-0">
              Fru talman! Jag tror inte att det är någon här som förväntar
              sig att få en färdig lösning. Det jag kan förvänta mig när jag
              får en sådan här tydlig utredning och tydlig genomgång både från
              Socialstyrelsen och från Arbetsförmedlingen är att vi använder
              våra resurser på bästa möjliga sätt. Man säger att det inte går
              att lappa och laga längre. Man säger att det inte bara är de teckenspråkiga
              själva och de dövblinda som förlorar på detta utan att vi nog
              förlorar helt och hållet på det. Man säger att det är så många
              inblandade att det är svårt att hitta rätt. Man säger att det
              finns stora områden där människor ramlar rätt igenom och tolkningen
              inte hör hemma någonstans.
            </seg>
            <seg xml:id="i-8cbd1cdbecbd2081-0">
              Då tycker jag att ett minimikrav kunde vara att ministern säger:
              Jag behöver tid att titta på vad utredningen ska innehålla och
              hur jag vill lägga direktiven, men jag ser ju att det behövs en
              utredning på det här området. Så långt tycker jag att ministern
              skulle kunna sträcka sig.
            </seg>
            <seg xml:id="i-1728c18654ed224b-0">
              Jag tycker att det är viktigt att vi får i gång den här utredningen.
              Som vi hörde av Lennart Axelsson, och som jag också har fått till
              mig, drabbas enskilda människor hela tiden. De får inte gå den
              utbildning de behöver. De får inte hälso- och sjukvård. Något
              som har lyfts fram för mig är att till exempel den som är i kris
              eller har psykisk ohälsa, någon som behöver tillgång till olika
              delar av sjukvården eller när man som kvinna är utsatt för våld
              och alltså behöver tillgång till teckentolkning för att kunna
              få det sociala stöd som vi hörande kan få så får man på många
              platser i Sverige inte det i dag.
            </seg>
            <seg xml:id="i-b1f5b1f006991f28-0">
              Vi har hört om människor som vill gå utbildningar men som inte
              får göra det därför att kommunerna anser att det blir för dyrt.
              Vi hör om människor som faktiskt vill göra det alla vi andra kan
              göra på fritiden men som inte får göra det och som inte har möjlighet
              att välja hur de vill leva sina liv.
            </seg>
            <seg xml:id="i-9e7601a42de90367-0">
              Det är väl dags att säga ja till den här utredningen. Därmed
              har man ju inte lovat vilka förslag den kommer att resultera i
              så småningom.
            </seg>
          </u>
          <note type="speaker" xml:id="i-0abbdaa8c87f34e3-0">
            Anf. 56 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-2">
            <seg xml:id="i-e6291ec72ce4b51f-0">
              Fru talman! Jag har full förståelse för att kontrollmakten ska
              utövas och att statsråd ska ställas till svars. Man kan bara fundera
              över om ni nu tycker att problemet är så enkelt och lättlöst varför
              ni inte gjorde det när ni hade regeringsmakten. Men det tillhör
              villkoren att genast kräva att en ny regering ska ha löst frågan
              inom kort tid.
            </seg>
            <seg xml:id="i-9825579528fd9833-0">
              Jag har redan aviserat att min ambition är att förbättra förhållandena
              på ett eller annat sätt. Vad som är klokast och bäst att göra
              är det som vi naturligtvis överväger. Det finns några brister
              som jag tror är viktiga att få kunskap om. Ett sådant område är
              vardagstolkning. Vi känner inte till behovet av vardagstolkning
              i dag. Det finns ingen sådan kartläggning gjord av landstingen.
              Det finns inte heller något exempel på en enkel informationsguide
              som lätt kan vara till hjälp för att tala om vem man ska vända
              sig till vid vilket tillfälle vid vilken sorts tolkning. Sådana
              enkla saker kan underlätta en hel del.
            </seg>
            <seg xml:id="i-3964eb45675a137c-0">
              De stora regionala skillnaderna, som Lennart Axelsson var inne
              på, har vi tydligt sett. Också där har vi haft en verkstad. Vi
              har försökt att åtgärda det problem som fanns när vi övertog regeringsmakten
              och göra ett nytt bidragssystem till landstingen. Vi kunde också
              se att det ser så olika ut i landstingen. En del landsting använder
              statsbidraget för att finansiera tolktjänster, vilket inte var
              meningen. Det statliga bidraget till landstingen är till för att
              utveckla tolktjänsten medan landstingen har huvudansvaret för
              kostnaden. Det här behöver förtydligas.
            </seg>
            <seg xml:id="i-61c3fdcbcc951400-0">
              Jag vet att många av förbunden och organisationerna naturligtvis
              önskar en gemensam huvudman. De anser att det skulle förenkla
              mycket utifrån deras perspektiv. Men då är det också viktigt att
              vi funderar över hur vi kan underlätta för den enskilde samtidigt
              som vi inte förändrar, underminerar eller gör det möjligt för
              andra att abdikera från sitt kostnadsansvar eller ansvar för att
              det ska finnas en fungerande tolkverksamhet inom ramen för sin
              verksamhet. Som ni förstår är detta ingenting som faller enbart
              inom Socialdepartementets ansvarsområde. Vi har redan varit inne
              på det. Det krävs en samordning och samsyn. Det är därför vida
              överstigande Socialdepartementets ansvarsområde att ensamt hantera
              frågan.
            </seg>
            <seg xml:id="i-7358582825b09620-0">
              Vi har fått Socialstyrelsens rapport, och vi har också fått Arbetsförmedlingens
              rapport. Dessa ligger till grund för ett fortsatt beredningsarbete.
              Det är en dryg månad sedan utredningarna levererades. Lite längre
              arbetstid än så får vi ändå ha på oss för att göra en bra konsekvensanalys
              så att vi kan se vad nästa steg är för att gå vidare.
            </seg>
            <seg xml:id="i-a4c564893d42a184-0">
              Det har getts många exempel på personer och situationer där tolktjänsten
              inte har räckt till. Jag har stor förståelse för att systemet
              är oöverblickbart och svårt att manövrera i. Min ambition är att
              på något sätt hitta vägar för att förenkla för den enskilde brukaren
              att lättare få tillgång till en tolktjänst.
            </seg>
            <seg xml:id="i-f138e9c22d251dc0-0">
              Ett område som jag gärna vill titta närmare på handlar om landstingens
              skyldighet att erbjuda tolktjänst just för vardagstolkning. Den
              regleras i dag i hälso- och sjukvårdslagen. Det går egentligen
              inte att utöva tillsyn eftersom det ändå inte är en verksamhet
              som kan klassificeras som hälso- och sjukvård. Det här var Lennart
              Axelsson inne på i sitt första inlägg. Ett sätt att komma till
              rätta med detta kan naturligtvis vara att införa en överklagningsrätt.
              I dag kan man anmäla till patientnämnden, som inte har några disciplinära
              befogenheter. Det är en av de saker som jag anser att man kan
              titta vidare på.
            </seg>
          </u>
          <note type="speaker" xml:id="i-ac5c52956b8ff245-0">
            Anf. 57 LENNART AXELSSON (s):
          </note>
          <u who="lennart_axelsson_82f7c1" xml:id="i-0054cb28fbd63ed1-2">
            <seg xml:id="i-23a32763f560bc4f-0">
              Fru talman! Det krävs en samordning och samsyn, säger statsrådet.
              Jag hoppas att den här debatten ändå har lett till den insikten
              och att nästa steg blir att vi får se förändringar i systemet.
              Alla inblandade inser nog att vi måste göra något åt det.
            </seg>
            <seg xml:id="i-0583fec6def70801-0">
              I sitt frågesvar konstaterade statsrådet att det är en viktig
              fråga att samhället görs tillgängligt för döva och hörselskadade.
              Men jag har trots det inte riktigt känt att statsrådet har tagit
              frågan allvar. Längre fram i svaret konstaterade statsrådet att
              tolkservicen ska förbättras utan att åsidosätta den viktiga principen
              om att varje samhällssektor ska ta sitt ansvar. En del av problemet
              är att man skjuter över ansvaret från den ena till den andra.
              Vi måste lösa det problemet på ett bra sätt.
            </seg>
            <seg xml:id="i-9db3549b79366a03-0">
              Det är ett klokt konstaterande att det inte ska vara så att brist
              på kunskap och korrekt information om tolksystemet leder till
              att personer blir utan stöd. Det är precis det vi pratar om. Det
              fanns i svaret inget som tyder på att man har tänkt tanken hur
              man ska komma åt detta.
            </seg>
            <seg xml:id="i-e3a2b9995c0237d1-0">
              I svaret togs också frågan om ny teknik upp. Lars U Granberg
              tog upp frågan i ett av sina inlägg. Naturligtvis ska vi använda
              den nya tekniken och se till att ytterligare ny teknik utvecklas.
              Men det får aldrig bli så att den nya tekniken ska ersätta de
              fysiska tolkarna. Det kommer man aldrig att kunna göra. Det är
              precis som det inom annan hälso- och sjukvård alltid kommer att
              finnas behov av tillräckligt antal människor som kan ta hand om
              omvårdnaden och liknande.
            </seg>
            <seg xml:id="i-70550caffc8924ef-0">
              Jag vill tacka statsrådet för debatten. Jag tror att den har
              lett någonstans.
            </seg>
          </u>
          <note type="speaker" xml:id="i-2b8a1555ce55a767-0">
            Anf. 58 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-3">
            <seg xml:id="i-7d573dde94454a5b-0">
              Fru talman! Tack, Lennart Axelsson, för interpellationen! Jag
              tycker också att det är bra att frågan lyfts upp. Det är lite
              orättvist att säga att det inte finns intresse från regeringens
              sida det finns. Jag tycker att jag visade i mitt svar att vi har
              vidtagit många åtgärder för att förbättra situationen för personer
              med funktionsnedsättning av olika slag. Det har faktiskt åstadkommits
              resultat, och det har varit mycket verkstad.
            </seg>
            <seg xml:id="i-f88fcad0d96eef19-0">
              Just när det gäller tolktjänsten har vi ett icke väl fungerande
              system. Det är jag väl medveten om. Ambitionen är att vi ska hitta
              vägar att få det att fungera på ett bättre sätt, självklart till
              gagn för den enskilde.
            </seg>
            <seg xml:id="i-f4bd9491e6c5c441-0">
              Det kom för mig ett tänkespråk som jag tänkte avsluta debatten
              med.
            </seg>
            <seg xml:id="i-cbb097fc8d74523b-0">
              Det behövs ett nytt sätt att tänka för att lösa de problem som
              det gamla sättet att tänka har åstadkommit. De lappverk och lapptäcken
              som i dag utgör tolktjänsten är inte hanterliga för den enskilde.
              Då måste vi ha ett nytt sätt att tänka i dessa frågor. Jag tycker
              inte, som en del talare har varit inne på, att man ska utesluta
              möjligheten till nya tekniska lösningar. Jag tror inte heller
              att de kan ersätta tolktjänster i större omfattning, men teknikutveckling
              ska inte föraktas. Den har sin plats för att lösa vardagliga behov.
              I vilken omfattning kan bara framtiden utvisa, men det är ett
              av de områden som vi parallellt måste satsa på.
            </seg>
            <seg xml:id="i-1d6fe74e67a73f73-0">
              Tack för debatten.
            </seg>
          </u>
          <note xml:id="i-6e319001a2a0af84-5">
            Överläggningen var härmed avslutad.
          </note>
          <note xml:id="i-f3b9d584cce26bac-0">
            11 § Svar på interpellation 2008/09:299 om möjligheten att hivtesta
            sig
          </note>
          <note type="speaker" xml:id="i-95b0d0e43b5f272f-0">
            Anf. 59 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-4">
            <seg xml:id="i-4bbf2e35f4824029-0">
              Fru talman! Börje Vestlund har frågat mig vilka konkreta åtgärder
              jag har för avsikt att vidta för att smittskyddslagens regelverk
              om testning och anonym testning ska kunna uppfyllas.
            </seg>
            <seg xml:id="i-b0d14ffd8675f1f9-0">
              Reglerna om anonym provtagning och kostnadsfri vård och behandling
              antogs för att den som testar sig redan vid de första kontakterna
              med vården ska känna trygghet, förtroende och tillförsikt. På
              så sätt hoppas man att fler som riskerar att bära på smitta ska
              testa sig.
            </seg>
            <seg xml:id="i-ac9892c61157d43b-0">
              Ansvaret för att se till att hivtestning och andra smittskyddsåtgärder
              vidtas vilar enligt smittskyddslagen (2004:168) på respektive
              landsting. Av smittskyddslagen framgår även att den som vet eller
              har anledning att misstänka att han eller hon bär på hivinfektion
              eller en annan allmänfarlig sjukdom är skyldig att söka läkare
              och låta läkaren göra de undersökningar och ta de prover som behövs
              för att konstatera om smittsamhet föreligger. Läkare som misstänker
              att en patient bär på en allmänfarlig sjukdom är också skyldig
              att skyndsamt undersöka patienten och ta de prover som behövs.
              Av smittskyddslagen framgår dessutom att den undersökning som
              behövs för att minska risken för smittspridning ska vara kostnadsfri
              för patienten om det är fråga om en allmänfarlig sjukdom.
            </seg>
            <seg xml:id="i-fd5c389ac9fffe41-0">
              Enligt dessa bestämmelser är det läkaren som har att avgöra när
              en patient misstänks bära på en allmänfarlig sjukdom. Smittskyddslagen
              ger därmed ingen rätt till hivtestning i fall där det uppenbarligen
              inte behövs. Av förarbetena till lagen framgår att läkaren ska
              grunda sina beslut på omständigheter i det enskilda fallet samt
              att bestämmelserna ska ges en generös tillämpning.
            </seg>
            <seg xml:id="i-43c6a02d0b2f3ea0-0">
              Regeringen antog förra året en förordning om provtagning för
              hivinfektion där patientdatalagens krav på identitetsuppgifter
              undantas i samband med provtagning för hivinfektion om patienten
              önskar få genomföra en anonym hivtestning. Möjligheten att få
              anonym hivtestning har funnits sedan 1986.
            </seg>
            <seg xml:id="i-9f961c1a4d8ffee9-0">
              Socialstyrelsen har tagit fram en handbok med vägledning för
              den hälso- och sjukvårdspersonal som arbetar praktiskt med smittspårning
              av sexuellt överförbara infektioner.
            </seg>
            <seg xml:id="i-b41c46ee37924efd-0">
              Socialstyrelsen framhåller särskilt att hälso- och sjukvården
              redan vid de första kontakterna med den som vill testa sig bör
              vinnlägga sig om att respektera personens önskan om att få förbli
              anonym. Vårdcentraler, läkare och kliniker ska utforma sina rutiner
              så att den som vill testa sig inte behöver uppge sina personuppgifter
              redan vid registreringen inför läkarbesöket.
            </seg>
            <seg xml:id="i-16427fda43515c91-0">
              Önskad anonymitet ska inte vara ett hinder för den rådgivning
              som behövs före och efter provtagningen. Hjälp till patienten
              att redan före provtagningen värdera sina risker och att efter
              provtagningen bli erbjuden möjlighet till stöd för att förändra
              ett riskbeteende är en lika viktig del av testtillfället som själva
              provtagningen.
            </seg>
            <seg xml:id="i-18b33c025d2b2653-0">
              Socialstyrelsen har ett samordningsansvar för smittskyddet i
              landet och har därigenom också möjlighet att granska hur en enskild
              läkare har handlagt en smittskyddsfråga eller smittskyddet i ett
              landsting i sin helhet eller en viss aspekt i alla landsting.
              Socialstyrelsen ämnar följa upp tillgängligheten till anonym provtagning
              för hivinfektion med en enkät till landets smittskyddsläkare.
            </seg>
          </u>
          <note type="speaker" xml:id="i-3bd863b94309d601-0">
            Anf. 60 BÖRJE VESTLUND (s):
          </note>
          <u who="borje_vestlund_48292a" xml:id="i-0881a0f4022973e3-2">
            <seg xml:id="i-c0b3d881af1e2290-0">
              Fru talman! Vi kan väl säga att det kanske är den årliga debatten
              om hivtestning som vi har i dag. Men det är lite mer än så just
              nu.
            </seg>
            <seg xml:id="i-e78f0678f550229c-0">
              Läget just nu är ganska oroväckande. Vi har inte fått siffrorna
              för andra halvåret 2008 än, men de siffror som har kommit från
              till exempel Venhälsan i Helsingfors och Centrum för sexuell hälsa
              i Malmö tyder på att smittan ökar ganska rejält. Det gäller i
              alla fall på de enheterna, och sedan får vi se vad de nationella
              siffrorna säger. Jag tycker att det finns anledning att ta de
              här frågorna på lite mer allvar.
            </seg>
            <seg xml:id="i-19cf3b890f05ac22-0">
              Skälet till att jag reagerade var också att man i medierna hade
              gått ut och kontrollerat om det går att ringa till en vanlig vårdcentral
              och beställa en anonym testning och att detta visade sig vara
              praktiskt taget omöjligt. Det var i huvudsak i Helsingforssområdet
              man hade gjort detta, där kunskapen om detta kanske borde vara
              lite större än den är på mindre orter, kan man tycka vad vet jag?
            </seg>
            <seg xml:id="i-f4e7a3e012f56f6a-0">
              Det finns en del saker som är ganska bra i statsrådets svar,
              men i huvudsak är det en beskrivning av det regelverk som finns,
              inte så mycket om vad man är beredd att göra. Det visar sig nu
              när systemet testas att man inte har några åtgärder.
            </seg>
            <seg xml:id="i-32a89954b15b741a-0">
              Jag kan hålla med statsrådet om att man inte ska testa sig i
              onödan. Det är också sant att det i smittskyddslagen inte finns
              någon rätt att testa sig. Men vi har ju utformat smittskyddslagen
              på ett sådant sätt att om man bara för sig själv har en misstanke
              om att man har blivit smittad ska man omgående se till att få
              denna sak undersökt.
            </seg>
            <seg xml:id="i-fef6173ac3e76989-0">
              Det är bland annat därför vi har försökt tillgängliggöra vi gjorde
              det i varje fall under 80-talet, och sedan har det av olika skäl
              fallit tillbaka testningen så mycket som möjligt och så ofta som
              möjligt för att man ska komma i väg och få testningen. Det är
              samma sak vid andra allmänfarliga sjukdomar. Det här är ingenting
              konstigt.
            </seg>
            <seg xml:id="i-80c302f87c524f6c-0">
              Jag blir bara lite konfunderad över att det var tvunget att skriva
              in just detta i svaret. Det är väl ingen som går och testar sig
              i onödan. Jag tror att det har funnits en sådan person, men jag
              måste säga att han nog snarare behöver en annan typ av vård än
              inom smittskyddslagen det är nog inom en annan lagstiftning han
              behöver tas om hand i så fall.
            </seg>
            <seg xml:id="i-ac286eabe43e4412-0">
              När vi sedan kommer över till anonymiteten kan man undra. Jag
              tycker att det är bra att man har gjort undantag i patientdatalagen,
              men om nu inte detta fungerar, om inte vårdcentralerna har förstått
              detta, om sådana signaler kommer, vilka åtgärder är man då beredd
              att vidta från regeringens sida?
            </seg>
            <seg xml:id="i-b07d678ea8bcb64c-0">
              Man säger att Socialstyrelsen ska göra en enkätundersökning bland
              smittskyddsläkare. Ja, när man frågade smittskyddsläkarna hur
              det här fungerade sade även de att de inte visste om att det fungerade
              så här dåligt.
            </seg>
            <seg xml:id="i-9acf2805cb5247e9-0">
              Att göra en enkätundersökning är ingen åtgärd. Jag skulle verkligen
              vilja veta på vilket konstruktivt sätt inte låsa in sig i några
              skyttegravar, som Maria Larsson är expert på Maria Larsson skulle
              göra det. Mycket talar för att smittan är på väg upp, och då måste
              man vara lite proaktiv i stället för att reagera efteråt. Vad
              vill man göra för att testningarna ska kunna öka, för att de ska
              vara gratis och framför allt för att testningen fortsatt ska kunna
              vara anonym? Det är mina frågor till Maria Larsson.
            </seg>
          </u>
          <note type="speaker" xml:id="i-a02b6ad868e99309-0">
            Anf. 61 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-5">
            <seg xml:id="i-faf795d2c9616d2c-0">
              Fru talman! Tack för interpellationen! Det är, som sagt var,
              nästan en årlig debatt. Det är bra att frågan hålls vid liv. Jag
              välkomnar verkligen också den här diskussionen.
            </seg>
            <seg xml:id="i-b7b4e8d3db96cf45-0">
              Jag hörde också radioinslaget och reagerade på ungefär motsvarande
              sätt. Det är väldigt tydligt vad som är ansvarsområdet, hur ansvaret
              ser ut, att det är en självklarhet att få testa sig anonymt och
              att det borde vara väl fungerande på varje vårdcentral och varje
              sjukhus i det här landet. Så är det uppenbarligen inte, och jag
              delar den oro som Börje Vestlund ger uttryck för.
            </seg>
            <seg xml:id="i-0b37f2e2c440607a-0">
              Vi vet att det är för dålig tillgång till testning i vårt land.
              Det har vi redan konstaterat. Det är en av anledningarna till
              att vi inför det här året har skrivit ett avtal på de pengar som
              vi avsätter och som vi fördelar ut till kommunerna. Där prioriterar
              vi inför varje år vilka insatser som ska förstärkas. Där har vi
              just pekat på insatser för att öka tillgängligheten till testning
              och rådgivning.
            </seg>
            <seg xml:id="i-793782b6c54eb5f8-0">
              Verktygen är egentligen på plats. Här följer medel med ut till
              de prioriterade åtgärderna i form av 45 miljoner kronor, och dessa
              medel kan sökas av alla landsting och alla kommuner.
            </seg>
            <seg xml:id="i-ea76a5060a806772-0">
              Socialstyrelsen har tagit fram och ansvarar för att det finns
              en samlad strategi. Det gör de på regeringens uppdrag för att
              följa upp och utvärdera hur det här används. De har också i uppgift
              att göra en systematisk och regelbunden uppföljning av verksamheten
              ute i respektive landsting för att de här sakerna ska bli väl
              fungerande.
            </seg>
            <seg xml:id="i-9103eb5b7efe47bb-0">
              Man har dessutom, som jag påpekade i mitt svar, tagit fram en
              handbok för vårdens personal om hur man ska hantera frågan om
              testning när man stöter på den. Också på en liten enhet ute i
              landet måste det här fungera.
            </seg>
            <seg xml:id="i-1134997d4aec4451-0">
              Socialstyrelsen gav redan 2005 ut ett meddelandeblad som hette
              Tillgänglighet för hivtest . Där går man igenom hur man kan märka
              en patient med kodnummer under testningsförfarandet. Det är väldigt
              konkret och kan inte lämna särskilt mycket tvivelsmål om hur man
              ska hantera det. Men det är uppenbart att det fattas kunskap ute
              på fältet. Det här måste naturligtvis vara spritt på väldigt många
              personer, på alla vårdens professioner.
            </seg>
            <seg xml:id="i-2f515aaa6de959bd-0">
              Socialstyrelsen vill nu ha indikationer via smittläkarna om hur
              situationen ser ut som helhet i landet. Den 27 januari gick man
              ut med en enkät till smittskyddsläkarna med frågor men också med
              information om anonym testning och med en uppmaning till smittskyddsläkarna
              att se över hur informationen är ute på deras vårdcentraler och
              ungdomsmottagningar, för att förstärka kunskapsnivån ute i verksamheterna.
              Det är säkert en del av det. Den enkät som man nu tänker göra
              är naturligtvis ytterligare en belysning av hur förhållandena
              ser ut.
            </seg>
            <seg xml:id="i-00553a8a7080a896-0">
              Man ska veta att i samma stund som man från Socialstyrelsens
              sida iscensätter detta skapar man också en ökad medvetenhet om
              detta ute i organisationen via smittskyddsläkarna, som ju är de
              som måste se till att detta blir en väl fungerande verksamhet.
              Socialstyrelsen följer upp det här via sin tillsyn.
            </seg>
            <seg xml:id="i-7c252a5f60a5c77a-0">
              Det vi har gjort är alltså att tillföra de medel som finns inom
              ramen för de 45 miljonerna. Vi har destinerade pengar där vi låter
              kommuner och landsting ansöka om medel. Att öka tillgången till
              testning är ett av de prioriterade områdena. Jag tror att det
              är synnerligen viktigt.
            </seg>
            <seg xml:id="i-b80d78092fe922fd-0">
              Jag känner också en djup oro över den ökade smittspridningen,
              både när det gäller hiv och klamydia.
            </seg>
          </u>
          <note type="speaker" xml:id="i-59e8dd7f6602dfc5-0">
            Anf. 62 BÖRJE VESTLUND (s):
          </note>
          <u who="borje_vestlund_48292a" xml:id="i-0881a0f4022973e3-3">
            <seg xml:id="i-8e2e66472b935229-0">
              Fru talman! Jag kan tala om för statsrådet att enligt glädjande
              siffror jag fick från Venhälsan hade klamydian bland HBT-personer
              minskat mycket, jag tror med upp till hälften. Det finns alltså
              lite ljuspunkter i detta. Men det ser som sagt allvarligt ut.
              Det ser inte bra ut.
            </seg>
            <seg xml:id="i-a67088dd5393a587-0">
              Jag förstår att statsrådet och jag är överens om att öka testningen
              och om det viktiga i att man kommunicerar detta. Problemet har
              varit att man kanske i synnerhet på vårdcentralerna, som ju i
              regel är den närmaste kontakten, tycker att detta med testning
              kan innebära något komplicerat smittspårning och så vidare som
              man inte har riktig kontroll över. Vårdcentralerna måste känna
              sig trygga. I princip ska de ta emot en patient och ha uppföljningssamtal.
              Jag glömde ta upp detta i mitt första inlägg. Man slipper ju inte
              smittan bara för att man testar sig. Ibland tycker jag att det
              verkar som att en del skulle tro att livet blir bättre bara man
              testar sig, men det är naturligtvis inte så. Man måste också ha
              information och rådgivning i samband med varje testtillfälle,
              för att människor inte ska fortsätta ett riskbeteende.
            </seg>
            <seg xml:id="i-6fd330db97170288-0">
              Det jag tror är viktigast i detta är också att man nu är väldigt
              tydlig med detta och att man ser till att det finns ett stort
              nätverk så att testningen verkligen ökar. Problemet är ju att
              det ökar på speciella mottagningar men inte särskilt mycket på
              vårdcentraler. Det här måste vi ha en gemensam strategi för.
            </seg>
            <seg xml:id="i-e775db6efc608b33-0">
              Jag betvivlar inte statsrådets ambitioner på det här området.
              Men jag måste säga att jag betvivlar att det händer något. Jag
              tror att det här är tredje gången vi diskuterar de här frågorna,
              och varje gång har det låtit på ungefär samma sätt. Alltid är
              det på gång. Det kommer. Men det har ju inte kommit, Maria Larsson!
              Därför är fortfarande frågan: Vad kommer man konkret att kunna
              vidta för åtgärder för att varje vårdcentral ska känna sitt ansvar
              i detta? Lika väl som man känner ansvar för influensaepidemier
              och annat måste man känna ansvar för detta, för i synnerhet i
              vissa delar av vårt land kan detta bli lika aktuellt. Därför är
              det viktigt att man håller i detta.
            </seg>
            <seg xml:id="i-63525a08e27e2d87-0">
              Jag blev lite förvånad över den passiva hållning som regeringen
              har i den här frågan. Man tar inte detta på fullt allvar. När
              man börjar riva och härja lite, som i den här interpellationsdebatten,
              talar man om att man gör saker, men det märks ju ingenting ute
              i verkligheten. Det förvånar mig, Maria Larsson. Hela tiden får
              man påminna och tjata, och ändå fungerar inte detta med testningen.
            </seg>
          </u>
          <note type="speaker" xml:id="i-5d3bff5b7e0a4c98-0">
            Anf. 63 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-6">
            <seg xml:id="i-6187a45988fddbb1-0">
              Fru talman! Man kan alltid önska att mer händer, men det är definitivt
              felaktigt att säga att inget händer. Vi har tydligt markerat detta
              som ett område där vi vill satsa extra pengar under 2009, för
              vi har sett behovet. Det är en alarmerande utveckling, och vi
              måste få ett testsystem som fungerar, inte bara på specialmottagningarna
              utan i primärvården och på ungdomsmottagningarna. Därför är angelägenhetsgraden
              så stor. Det är därför vi har valt ut det här som ett av de områden
              som vi prioriterar under 2009.
            </seg>
            <seg xml:id="i-59bf7cba554ce2c6-0">
              Naturligtvis vänder man inte utvecklingen med ens. Därför säger
              jag också att varje tillfälle då den här diskussionen kan föras
              är ett tillfälle att höja informationsgraden lite. Sedan måste
              man också lita på dem som har ansvaret för att agera på området,
              nämligen landstingen, via smittskyddsläkarna, och Socialstyrelsen,
              som är den myndighet som agerar på regeringens uppdrag. Vi måste
              också ha förtroende för att de tar tag i frågan. Detta skickar
              jag som en tydlig signal via Socialstyrelsen, som nu gör sin enkätundersökning
              och har samtal i gång med smittskyddsläkarna. Man får en återkoppling
              om vad smittskyddsläkarna gör visavi de olika vårdenheterna i
              länet. Det handlar om återkoppling och uppföljning ett ihärdigt
              arbete.
            </seg>
            <seg xml:id="i-ae19b04cd49257e2-0">
              Man kan naturligtvis tro att det händer mer om man blåser i gång
              en jätteinformationskampanj, men utvärderingar av stora kampanjer
              har inte alltid varit så konkreta och framgångsrika. Att ha ett
              uthålligt arbete där man bit för bit flyttar fram positionerna
              måste vara bättre. Det måste finnas en uthållighet i det här arbetet
              som kan förändra. Sedan skulle jag önska att det gick fortare
              och att all vårdpersonal stod på tå och sade: Visst, det här har
              vi missat. Nu gör vi det.
            </seg>
            <seg xml:id="i-70cf0f4ac349b610-0">
              Det är egentligen denna återkoppling som jag nu vill ha från
              smittskyddsläkarna till Socialstyrelsen, som samlar upp informationen
              på ett nationellt plan om vad som händer ute i landet. Det väntar
              jag mig av min myndighet i det här fallet.
            </seg>
          </u>
          <note type="speaker" xml:id="i-3ccd08535f0cd930-0">
            Anf. 64 BÖRJE VESTLUND (s):
          </note>
          <u who="borje_vestlund_48292a" xml:id="i-0881a0f4022973e3-4">
            <seg xml:id="i-4a65226636bd7950-0">
              Fru talman! Jag instämmer förstås i att landstingen måste få
              förtroende att ta tag i frågan. Men man kan väl ändå under de
              senaste åren se att väldigt många landsting inte har tagit tag
              i den? Det är väl uppenbart.
            </seg>
            <seg xml:id="i-c689d21ce19ec71a-0">
              En gång i tiden var nästan alla på topp och nästan överaktiva
              när det gällde att få i gång testningsverksamheten, men nu har
              man blivit så passiviserad att nästan ingen gör någonting. Att
              landstingen nu skulle få ytterligare tid på sig att fullgöra en
              uppgift som de faktiskt vet att de har tycker jag är lite oansvarigt.
            </seg>
            <seg xml:id="i-a88f33f5ebeb416e-0">
              I den här diskussionen har jag inte tagit upp något om informationskampanjer
              och annat. Jag tycker att det också är viktigt. Jag kommer att
              återkomma med en sådan interpellation. Den ligger där i min lilla
              interpellationshög. Jag tycker att den frågan också är oerhört
              viktig. Det som är allra viktigast i frågan om att bekämpa hiv
              och aids är just att det finns en helhet dels informationskampanjer,
              i form av både de jättestora nationella kampanjerna och mycket
              smala kampanjer, dels att testningen fungerar och att man också
              får en attitydförändring när det gäller de hivpositivas utsatthet
              som är väldigt påtaglig. När man träffar hivpositiva, kanske särskilt
              hivpositiva med invandrarbakgrund, ser man vilken utsatthet dessa
              människor genomlider. Det är därför det är så viktigt att fortsätta
              kampen och att vara tydlig. Det är också därför jag efterlyser
              väldigt konkreta åtgärder från regeringen.
            </seg>
          </u>
          <note type="speaker" xml:id="i-d8106dc4de7bb361-0">
            Anf. 65 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-7">
            <seg xml:id="i-20d6b7b83606d30f-0">
              Fru talman! Verktygen är till stor del på plats. Det finns pengar
              både till prioriterade åtgärder för att öka möjligheten till testning
              och till ideella organisationer som har ett informationsansvar
              gentemot sina målgrupper. Det kan man kalla ett kampanjarbete
              som är inriktat på att ge bra information till specifika grupper
              som vi vet har stor utsatthet. Det tror jag är ett väldigt viktigt
              verktyg i kampen för att få ned smittspridningen.
            </seg>
            <seg xml:id="i-1a3f4c6d86c13511-0">
              Vi har också meddelandebladen från Socialstyrelsen. Det finns
              inga tvivel om vad lagstiftningen säger. Det finns en handbok
              för hur man ska hantera detta ute på vårdcentralerna. Det är alltså
              ute på det lokala planet som förändringen måste ske.
            </seg>
            <seg xml:id="i-69537405e071ff15-0">
              Verktygen är på plats. Därför är ambitionen att öka informationen
              gentemot vårdens personal och att se till att de blir aktiva på
              ett helt annat sätt i den här frågan. Då måste vi gå vägen över
              dem som är ansvariga i landstingen, nämligen smittskyddsläkarna.
              De är centralfigurer. Det är därför som det är så viktigt att
              Socialstyrelsen nu på ett tydligt och konkret sätt kommunicerar
              med dem. Där kan ambitionsnivån säkert höjas i många län. I vissa
              län fungerar det bra. I andra län är det betydligt sämre. Här
              finns det all anledning att höja garden och säga att det måste
              fungera i hela landet. Oavsett var man bor ska man kunna bemötas
              på ett bra sätt när man vill hivtesta sig, också anonymt.
            </seg>
          </u>
          <note xml:id="i-6e319001a2a0af84-6">
            Överläggningen var härmed avslutad.
          </note>
          <note xml:id="i-ac399b262c65fbcd-0">
            12 § Svar på interpellation 2008/09:300 om Kommunals undersökning
            om de anställdas syn på de äldres och sin egen situation inom
            äldreomsorgen
          </note>
          <note type="speaker" xml:id="i-18bb46d279eac029-0">
            Anf. 66 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-8">
            <seg xml:id="i-843182a90af4636e-0">
              Fru talman! Eva Olofsson har ställt två frågor till mig. För
              det första har hon frågat om jag avser att vidta några åtgärder
              för att äldre kvinnor och män ska kunna komma ut när de har lust
              och bestämma sina tider och rutiner när de har insatser från hemtjänsten
              eller plats på äldreboende. För det andra har hon frågat om jag
              avser att vidta några åtgärder när det gäller att äldreomsorgens
              personal ska kunna leva på sin lön, ha rätt till heltid och fasta
              anställningar.
            </seg>
            <seg xml:id="i-b64d725e742febbe-0">
              Jag välkomnar Kommunals undersökning. Den lyfter fram viktiga
              problemområden men visar också personalens engagemang i och stolthet
              över sitt arbete. Just för att så många av dem som behöver äldreomsorg
              hör till de allra svagaste behöver äldreomsorgen ständigt belysas,
              granskas och debatteras. Tryggheten och välbefinnandet för dem
              som behöver äldreomsorg är beroende av välutbildad personal som
              har goda arbetsförhållanden. För att äldre ska kunna leva ett
              värdigt liv har äldreomsorgens utveckling av bemötande och kvalitet
              stor betydelse.
            </seg>
            <seg xml:id="i-6114322683025db9-0">
              I direktiven till Värdighetsutredningen konstaterade regeringen
              bland annat att hemtjänsten tilldelas allt mer restriktivt och
              standardiserat. Innehållet och utformningen har förändrats utan
              att socialtjänstlagens karaktär av ramlag, bland annat för att
              möjliggöra individuell anpassning, har ändrats. Värdighetsutredningens
              betänkande med förslag om bland annat ökat inflytande för äldre
              har remissbehandlats och bereds för närvarande inom Regeringskansliet.
            </seg>
            <seg xml:id="i-adeda795358be1eb-0">
              Regeringens satsningar på äldreomsorgen syftar till att stärka
              kommunerna i förmågan att åstadkomma god kvalitet. I årets budget
              används drygt 2,1 miljarder kronor för att stödja kommuner och
              landsting i utvecklingen av kvaliteten i omsorgen och vården om
              äldre. Prioriterade områden är tillgång till läkare, läkemedelsgenomgångar,
              förebyggande arbete, demensvård, rehabilitering, kost och näringstillförsel
              samt det sociala och kulturella innehållet i äldreomsorgen. En
              stor satsning görs också på öppna jämförelser och brukarundersökningar
              inom äldreomsorgen. Kvalitetsjämförelserna ska användas i ett
              betydligt mer effektivt utvecklings- och förändringsarbete. Investeringsstöd
              kan sökas för nybyggnad av och ombyggnad till särskilt boende
              för äldre.
            </seg>
            <seg xml:id="i-d03d8ceb02d9ef6c-0">
              En ny lag om valfrihetssystem, LOV, har införts. Det innebär
              att kommunerna har fått ett instrument för att utveckla mångfald
              och valmöjligheter för den enskilde där kvalitet och inte lägsta
              pris avgör. En lagrådsremiss om förtydligat ansvar för stöd till
              anhöriga har beslutats. En lagrådsremiss har också beslutats om
              en reformerad statlig tillsyn.
            </seg>
            <seg xml:id="i-94a2578800816d0e-0">
              Äldreboendedelegationens och Yrkeskravsutredningens respektive
              betänkanden är för närvarande ute på remiss och ska därefter beredas
              vidare inom Regeringskansliet.
            </seg>
            <seg xml:id="i-200becb3e1116828-0">
              Arbetsvillkoren inom äldreomsorgen är först och främst en fråga
              för arbetsmarknadens parter. Självklart är det så att den arbetsgivare
              som erbjuder de anställda goda arbetsvillkor får det lättare att
              rekrytera och behålla engagerad och välutbildad personal.
            </seg>
            <seg xml:id="i-e993e0e68147ed68-0">
              I den fortsatta utvecklingen av äldreomsorgen, där mångfald,
              anpassning till pensionärernas individuella önskemål och kvalitetstänkande
              blir mer styrande, är de anställdas engagemang och kunskaper en
              avgörande strategisk resurs för framgång.
            </seg>
          </u>
          <note type="speaker" xml:id="i-a799506c1cf26939-0">
            Anf. 67 EVA OLOFSSON (v):
          </note>
          <u who="eva_olofsson_b34e2b" xml:id="i-7d2accc5e6b60522-2">
            <seg xml:id="i-ba1d9d7752b15d90-0">
              Fru talman! Först vill jag tacka för svaret på min interpellation.
            </seg>
            <seg xml:id="i-5f100a946be7df29-0">
              Jag blev inspirerad av Kommunals rapport De äldres och anställdas
              situation inom äldreomsorgen Om Kommunals medlemmar i äldreomsorgen
              får säga sitt .
            </seg>
            <seg xml:id="i-076ce2c25c00996f-0">
              För mig känns det särskilt viktigt att ta till mig det som Kommunals
              medlemmar säger. Det är ju de som dagligdags ger stödet, omsorgen
              och omvårdnaden till de äldre kvinnor och män som har hemtjänst
              eller som bor på ett äldreboende. De står dagligdags mitt i verkligheten.
            </seg>
            <seg xml:id="i-2afd95f701615e2a-0">
              Rapporten tar upp hur ett antal av Kommunals medlemmar upplever
              de äldres situation och sin egen arbetssituation. Det hänger ju
              ihop. Stress, dåliga arbetstider och brist på inflytande över
              den egna arbetssituationen ger en sämre äldreomsorg.
            </seg>
            <seg xml:id="i-419accda9195be4e-0">
              I undersökningen bland Kommunals medlemmar uppges att varannan
              av de äldre inte har rätt att lämna sin bostad när de har lust.
              Fyra av tio uppger att de gamla inte får vara med och bestämma
              rutiner och tider, det vill säga påverka sitt vardagsliv. 25 procent
              uppger att äldre inte får den mat de tycker om. Man kan titta
              på en av orsakerna. Det är att tiden inte räcker till.
            </seg>
            <seg xml:id="i-1f384bed2e047303-0">
              Förra veckan var jag ute och pryade i hemtjänsten och på ett
              äldreboende i Tynnered i västra Göteborg. Det är en stadsdel där
              man jobbar väldigt aktivt med äldres inflytande. Man satsar på
              aktiverare men också på att all personal ska vara med och se till
              att äldre kan få komma ut.
            </seg>
            <seg xml:id="i-7b617cecd5baf2b1-0">
              Man ordnar bioutflykter och andra utflykter. Man tittar också
              på det här med att man ska kunna uppfylla individuella önskningar.
              En kvinna har varit på operan. En man har varit på brottarträning
              det var det som han hade varit mest intresserad av i livet.
            </seg>
            <seg xml:id="i-3c4af6d307da4a28-0">
              Det händer mycket positivt i äldreomsorgen, men det återstår
              mycket att göra. Och att varannan äldre inte kan lämna sin bostad
              när de har lust är inte acceptabelt.
            </seg>
            <seg xml:id="i-d90184d56a4bf9af-0">
              Många av oss som arbetade i eller nära äldreomsorgen under början
              av 90-talet och under 90-talskrisen upplevde väldigt starkt hur
              krisen slog mot den kommunala ekonomin och äldreomsorgen. Jag
              gjorde det, och jag kan känna en stor oro i dag. Ska vi återigen
              uppleva de besparingar och nedskärningar som främst gick ut över
              just det här, sociala aktiviteter, gemenskap, tiden för att sitta
              ned och prata med den äldre som behövde det?
            </seg>
            <seg xml:id="i-6c0f3cc4979be7b5-0">
              Nu har ju nedskärningarna i kommunerna i rask takt också börjat
              i det tysta. Vikariat tillsätts inte. Tjänster dras in. Det är
              anställningsstopp. Arbetsgivaren drar in på antalet timanställda.
              Kommunal har kommit med ytterligare en undersökning sedan det
              här, där man pekar på att 7 500 av Kommunals medlemmar ute i kommunerna
              drabbas av detta.
            </seg>
            <seg xml:id="i-e3f44901a6696296-0">
              När Kommunal frågar sina fackliga företrädare var detta händer
              mest får de svaret: Det händer mest i äldreomsorgen. Sedan kommer
              barnomsorg, skola och sjukvård.
            </seg>
            <seg xml:id="i-be76fafc60025d75-0">
              Vi vet också att Sveriges Kommuner och Landsting har påpekat
              att man behöver mer pengar i år. Man har sagt att man behöver
              3 miljarder i år och 5 miljarder nästa, minst, för att man inte
              ska behöva säga upp och varsla i kommunerna. Men uppenbarligen
              har man redan tvingats börja.
            </seg>
            <seg xml:id="i-a798aea4f03a2476-0">
              Jag vill poängtera att det här brevet kom efter de satsningar
              på 2,1 miljarder till äldreomsorgen som Maria Larsson tog upp
              i sitt svar till mig. Trots dem finns alltså den här bristen.
            </seg>
            <seg xml:id="i-a37203c3586c1e17-0">
              Min fråga till Maria Larsson är: Är det inte dags att lyssna
              på kommuner och landsting nu och även på oss i oppositionen? Är
              det inte dags med ett krispaket i välfärdssektorn för den kvinnodominerade
              sektorn? Det är nämligen väldigt många kvinnor som nu blir utsatta
              för tysta varsel, och det drabbar direkt äldreomsorgen och utrymmet
              för de äldre att ha inflytande i äldreomsorgen.
            </seg>
          </u>
          <note type="speaker" xml:id="i-260d0ba3abbf03ac-0">
            Anf. 68 LENNART AXELSSON (s):
          </note>
          <u who="lennart_axelsson_82f7c1" xml:id="i-0054cb28fbd63ed1-3">
            <seg xml:id="i-370a1a888dcf9cbf-0">
              Fru talman! Jag kunde inte låta bli att gå upp i den här debatten.
              Jag är själv kommunalare. Jag har jobbat med utvecklingsstörda
              i många år och är tjänstledig från den tjänsten nu när jag är
              aktiv politiker.
            </seg>
            <seg xml:id="i-0fde2ed7f02c11f5-0">
              Jag var ute i går och träffade ett antal kvinnor, framför allt.
              Det är ju så; ungefär 80 procent av de kommunalare som jobbar
              inom vården är kvinnor. Jag önskar ibland att det skulle vara
              fler män, men så är det inte.
            </seg>
            <seg xml:id="i-4ad9bcffa9ab2d98-0">
              Ibland tenderar den här diskussionen om vem som har ansvar på
              vilket område att bli alldeles fel. Vi pratar om skatter på den
              ena sidan. Sedan pratar vi om välfärden på den andra sidan.
            </seg>
            <seg xml:id="i-ef2f926664b2c9db-0">
              Den borgerliga regeringen tog över för två år sedan, när man
              hade ett överskott på 70 miljarder och alltså hade otroliga möjligheter
              att göra någonting bra av det för välfärden. I dag har vi en situation
              där man prognostiserar en brist på 80 miljarder nästa år. Häremellan
              har man alltså sänkt skatterna med ungefär lika mycket, 80 miljarder.
            </seg>
            <seg xml:id="i-82f54bd9e546b143-0">
              Det Maria Larsson säger i sitt svar på Eva Olofssons fråga är
              ungefär: Vi har gjort en hel del. Vi har infört något som kallas
              för LOV, alltså lagen om valfrihet, som en möjlighet för kommunerna
              att göra något bra för de äldre. Men min bild av vad de äldre
              vill och från när mina föräldrar levde är en önskan om att den
              äldreomsorg som finns ska ha en bra kvalitet.
            </seg>
            <seg xml:id="i-5792728cdc304d50-0">
              Man kanske kunde få välja vilka insatser man kunde få i hemtjänsten,
              men det var inte framför allt att man skulle sätta sig med någon
              stor blankett där man fick välja mellan ett stort antal. Det viktiga
              är en bra kvalitet, inte själva valmöjligheten i sig mellan ett
              stort antal utförare.
            </seg>
            <seg xml:id="i-e4f4b0d52bc051df-0">
              De 80 miljarderna som till stor del har gått till människor som
              redan hade det bra hade man kunnat använda till att förbättra
              arbetsförhållandena för människorna i vården. I dag skriker i
              stort sett alla efter att man borde komma till skott och se till
              så att det tillskjuts mer pengar till kommuner och landsting så
              att man slipper att göra sig av med anställda som man egentligen
              behöver ha. Det är ju de anställda som är viktiga för att de äldre
              ska kunna ha det bra. Man ska kunna komma ut när man vill det
              och sådana saker som Eva tar upp.
            </seg>
            <seg xml:id="i-96960ecefb581dfa-0">
              Maria Larsson säger att det här i första hand är en fråga för
              de lokala parterna. Det är en sanning med modifikation, vill jag
              påstå. Regeringen har naturligtvis alla möjligheter både när det
              gäller rena statsbidrag och när det gäller till exempel utbildningssidan.
            </seg>
            <seg xml:id="i-b83252fe94cf8c9a-0">
              Vi hade tidigare något som kallades för utbildningsvikariat.
              Redan anställda kunde få gå utbildningar för att bli ännu bättre
              i sitt uppdrag att ta hand om äldre och handikappade. Den möjligheten
              finns inte längre. Det står naturligtvis helt fritt för regeringen
              att införa det i dag.
            </seg>
            <seg xml:id="i-6f1d0b0fbde51e5a-0">
              Mentorer är något som det har pratats om. Man skulle kunna ge
              äldre anställda som känner att det börjar ta emot en möjlighet
              att hjälpa nya anställda in på arbetet. Kompetensstegen är också
              något som har varit väldigt positivt och gett möjlighet till utbildning
              för anställda tidigare. Så nog har väl regeringen möjlighet om
              den vill.
            </seg>
          </u>
          <note type="speaker" xml:id="i-6caabf2990b02d50-0">
            Anf. 69 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-9">
            <seg xml:id="i-6b9ca4beb6f9f81f-0">
              Fru talman! Det blir en ganska vid debatt det här, men låt oss
              göra den till det då. Det är precis så som ni var inne på att
              allt hänger ihop. De satsningar vi kan göra på välfärden kommer
              ur de möjligheter vi har att skapa jobb i det här landet. Det
              har varit regeringens hela inriktning att fler människor i vårt
              land ska kunna ha ett jobb. Det väldiga utanförskap som växte
              under er regeringsperiod skulle brytas. Fler skulle komma tillbaka
              och få ett jobb och därmed också betala in skatt som är förutsättningarna
              för att vi ska kunna ha en god välfärd.
            </seg>
            <seg xml:id="i-518b0bdb8866fd9a-0">
              Det är därför som vi har kunnat göra alla de här satsningarna
              i positiv bemärkelse som Eva Olofsson vittnar om. Det händer väldigt
              mycket positivt ute i kommunerna med hjälp av de stimulanspengar
              som är öronmärkta till äldreomsorgen utöver de pengar som naturligtvis
              läggs i påsen.
            </seg>
            <seg xml:id="i-9aefd76ec75e8660-0">
              Vi har dessutom sänkt skatten för de undersköterskor och sjuksköterskor
              som har haft den högsta skatten i världen. De svenska undersköterskorna
              har haft världens högsta skattetryck. Det tycker vi är orimligt.
              Vi har försökt sänka det lite just för de här grupperna, låg-
              och medelinkomsttagare, för att vi tycker att de är värda att
              få behålla mer av sin lön.
            </seg>
            <seg xml:id="i-a6e03df937066c79-0">
              Vi har haft möjlighet att utveckla välfärden för att jobben har
              blivit fler. Vi har också gjort en annan sak i ljuset av finanskrisen.
              De två första åren av vår regeringsperiod samlade vi i ladorna
              för att kunna ha till sämre tider. De reformer som genomfördes
              under de två första åren av regeringsperioden sparade vi i första
              hand ihop till, och det ökade reformutrymmet kom väl till pass
              nu när vi gick in i en lågkonjunktur och lade fram budgeten för
              2009.
            </seg>
            <seg xml:id="i-a39dbbe62d2bd598-0">
              Bara i år är det nu hoppas jag att ni lyssnar nästan 30 miljarder
              som går ut till Sveriges kommuner. Det är pengar från staten.
              Det är inte några små summor. De öronmärkta pengarna till äldreomsorgen
              är en del av det, men totalt är det en väldigt stor satsning.
            </seg>
            <seg xml:id="i-6ddc958b635c4b45-0">
              Den kan vi göra för att vi var förståndiga nog att hålla igen
              de två första åren för att kunna vara mer expansiva när konsumtion
              och annat behöver stimuleras i en lågkonjunktur. Det är många
              i Europa som tittar på att vi nu förmår lägga 1,3 procent av bnp
              i en reformbudget. Det skulle många av de länder i Europa som
              i dag sitter och skär i välfärden önska att de hade kunnat göra
              också.
            </seg>
            <seg xml:id="i-c1302c9115085722-0">
              Ute i kommunerna ser det ändå tufft och tajt ut, men låt mig
              ställa det i ljuset av att Sverige befinner sig, just nu i alla
              fall ingen av oss har sett slutet på finanskrisen i ett läge som
              är betydligt mer gynnsamt än vad i stort sett varje europeiskt
              land gör när det gäller deras möjlighet att vidmakthålla välfärden.
            </seg>
            <seg xml:id="i-a6c2346e350f421c-0">
              Det är viktigt. Välfärden ska inte vara beroende av konjunkturen.
              Vi ska kunna trygga att den är väl fungerande, att vi har en bra
              äldreomsorg oavsett hur tiderna ser ut när det gäller konjunkturer.
            </seg>
            <seg xml:id="i-2a86c728fc5019b5-0">
              Därför blev jag lite fundersam när jag såg att man också i goda
              tider skar ned i Göteborg, där Eva Olofsson var ansvarigt äldreborgarråd.
              År 2006 minskade antalet platser i äldreboende med 200 samtidigt
              som hemtjänsttimmarna minskade med 7 procent. Jag tycker att det
              är mer oansvarigt att man under en högkonjunktur, under brinnande
              högkonjunktur, i Eva Olofssons egen kommun skär så dramatiskt
              i välfärden.
            </seg>
          </u>
          <note type="speaker" xml:id="i-580ae202f84542b0-0">
            Anf. 70 EVA OLOFSSON (v):
          </note>
          <u who="eva_olofsson_b34e2b" xml:id="i-7d2accc5e6b60522-3">
            <seg xml:id="i-cb9bac57befcbf21-0">
              Fru talman! Debatten blev kanske lite vidare nu än vad jag hade
              tänkt. Jag tänkte ändå hålla mig till välfärden och den kommunala
              sektorn i första hand. Jag kan bara konstatera att 2006 var det
              år som vi hade val. Jag kan inte påminna mig om att vi direkt
              skar ned i pengarna till stadsdelarna och äldreomsorgen det året.
              Det handlar nog om hur man i stället jobbade med äldreomsorgen
              på olika sätt och de behov som fanns. Inte för att alla behov
              var tillfredsställda, men det låg inga större sparbeting valåret.
              Det kan jag lova Maria Larsson. Det brukar aldrig göra det valår
              av något skäl, vilka som än har makten.
            </seg>
            <seg xml:id="i-a929969cf9429391-0">
              Jag vill gärna komma tillbaka till kommunernas ekonomi i dag.
              Ja, kommunerna har mycket pengar, men de har stora välfärdsuppdrag:
              äldreomsorg, handikappomsorg, skola, förskola, och så vidare.
              Nu debatterar vi i första hand äldreomsorgen.
            </seg>
            <seg xml:id="i-6b4539a1315212a0-0">
              Vi kan konstatera att rapporterna duggar ganska tätt nu. SKL
              har varnat för frysta statsbidrag och sagt att de närmaste åren
              försvinner 15 000 jobb i kommunerna om ingenting görs. Ska vi
              späda på alla de 65 000 varsel som har varit på den privata sidan
              nu med ytterligare varsel i kommunerna? Det verkar inte speciellt
              vettigt.
            </seg>
            <seg xml:id="i-984c53fad2abd715-0">
              SKTF, kommunaltjänstemannaförbundet, har larmat om att det behövs
              14 miljarder. De ser hur varslen kommer runt om i kommunerna där
              de har sina medlemmar. Kommunal har också larmat om de tysta varslen,
              de som inte går in till Arbetsförmedlingen. Det är vikarier och
              timanställda som får gå. Det sker i en väldigt snabb takt just
              nu.
            </seg>
            <seg xml:id="i-c15ae0c2d64ff13c-0">
              Då är det, tycker jag, väldigt viktigt att kommunerna får förutsättningarna.
              Kommer det pengar, inte bara till fordonsindustrin, ROT-avdrag
              och annat till hantverkare och pengar till banksidan, utan kommer
              det till välfärdssektorn och den kvinnodominerade sektorn?
            </seg>
            <seg xml:id="i-9f340ae06755d696-0">
              Jag tänkte ta upp arbetsförhållandena som var med i den här rapporten.
              Varannan kommunalare uppgav där att de inte kunde påverka sina
              arbetstider, 37 procent att de inte hade rätt till heltid, fyra
              av tio under 29 år att de hade en otrygg anställning och nästan
              hälften att de inte hade en lön som går att leva på.
            </seg>
            <seg xml:id="i-6a1f8fa2eca6c07c-0">
              Jag är liksom ministern glad över att vårdbiträden och undersköterskor
              är stolta över sitt jobb. Det är något som jag också möter många
              gånger när jag är ute på besök i äldreomsorgen. Man har ett meningsfullt
              jobb, man tycker om sitt jobb, man gillar väldigt ofta sina arbetskamrater
              och har en väldigt bra stämning på arbetsplatsen.
            </seg>
            <seg xml:id="i-26934413a390eaea-0">
              Men jag träffar också personal i dag som måste jobba delade turer
              på helgerna med uppehåll mitt på dagen som de inte kan använda
              till något speciellt, eftersom de ska jobba på förmiddagen och
              kvällen. Jag träffar personal som hemskt gärna heter undersköterska
              även i fortsättningen men som vill ha högre lön. Jag träffar timanställda
              och vikarier som vill ha fasta tjänster och anställningstrygghet
              så att de kan planera för sitt liv. Jag träffar människor med
              påtvingad deltid, eftersom de a-kasseregler som alliansen har
              infört innebär att de tvingas söka andra jobb.
            </seg>
            <seg xml:id="i-f9a58f7b978cf206-0">
              Statsrådets svar är att det handlar om arbetsmarknadens parter
              eller att man ska välja den bästa arbetsgivaren. Det kan man lätt
              säga i dag, när arbetslösheten stiger och det kommer att vara
              väldigt många som konkurrerar om jobben.
            </seg>
            <seg xml:id="i-ddf6fbc00781f023-0">
              Jag anser att kommunpaketet till välfärden behövs. Men det går
              också att lagstifta om rätt till heltid, med deltid som självvald
              möjlighet. Det går också att ha en nationell vilja när det gäller
              att utjämna löneskillnader mellan kvinnor och män och att uppvärdera
              många av de lågavlönade och kvinnodominerade jobb som bland annat
              finns i kommunerna.
            </seg>
            <seg xml:id="i-761a88f12c53a68c-0">
              Här skulle jag ha utförligare svar från ministern. Vill ministern
              inte göra någonting från nationellt håll när det gäller arbetsvillkoren?
            </seg>
          </u>
          <note type="speaker" xml:id="i-0a54dff6e8ee7b7f-0">
            Anf. 71 LENNART AXELSSON (s):
          </note>
          <u who="lennart_axelsson_82f7c1" xml:id="i-0054cb28fbd63ed1-4">
            <seg xml:id="i-c7ecbff4a18b01e0-0">
              Fru talman! Jag tycker att det är bra att vi får en debatt som
              på något sätt belyser hela fältet, för det handlar naturligtvis
              om hur vi finansierar den välfärd som vi vill konstruera på lite
              olika sätt, beroende på var vi finns på den politiska kartan.
            </seg>
            <seg xml:id="i-330085834eaee195-0">
              När det gäller satsningarna på kommunalarna och skattesänkningar
              för dem har Maria Larsson och jag fått en sänkning på drygt en
              tusenlapp i månaden efter den senaste sänkningen. Mina kommunalkompisar
              som jag träffar och som jag pratade med senast i går kväll får
              någonstans mellan 200 och 300 kronor i den senaste sänkningen.
              Om man kallar det för en satsning på dem som har låg- och medelinkomst
              blir det lite konstigt. En del av dem säger också att om det här
              sker på bekostnad av deras kompisar som är sjuka eller som har
              blivit av med jobbet vill de inte ha denna sänkning.
            </seg>
            <seg xml:id="i-1cd3122ba599d2bf-0">
              Här går i dag en väldig skiljelinje i politiken. Från borgerligt
              håll drar man ned på ambitionerna när det gäller välfärden i och
              med att man frånsäger sig möjligheten till skatteintäkter från
              oss som mycket väl kan betala högre skatter än vad vi gör i dag.
              Så tvingas man dra ned på välfärden på den andra sidan.
            </seg>
            <seg xml:id="i-3ad5d0824df5b575-0">
              Det här är naturligtvis något som vi kommer att fortsätta diskutera.
              Jag kommer med en dåres envishet att påstå att vi måste ha ett
              rättvist uttag av skatter för att kunna betala en välfärd värd
              namnet. Inte minst tycker jag att det vore anständigt om vi återställde
              det så att pensionärerna betalar samma skatt som vi andra.
            </seg>
          </u>
          <note type="speaker" xml:id="i-2aa637fea8c0af87-0">
            Anf. 72 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-10">
            <seg xml:id="i-2da35c37c7719a24-0">
              Fru talman! Jag tror, Lennart Axelsson, att vi får in mer skatter
              om vi har 185 000 personer fler i arbete än om vi inte har det.
              Det är precis detta som har varit regeringens målsättning, och
              vi har faktiskt lyckats.
            </seg>
            <seg xml:id="i-c928e965b044c892-0">
              Utgångsläget inför den stundande finanskrisen var att 185 000
              fler hade ett jobb i vårt land än när ni lämnade ifrån er regeringsmakten.
              Vilken skillnad! Hade vi inte kommit till makten, hade det här
              inte varit ett faktum, hade läget i dag varit betydligt mer allvarligt
              i Sverige. Om inte den här upphämtningen i form av fler som hade
              ett jobb hade varit för handen hade Sveriges kris i dag varit
              mycket djupare.
            </seg>
            <seg xml:id="i-fcc105c2d100abb8-0">
              Så ser sambanden ut. Då hade vi fått göra mer av nedskärningar
              i välfärden.
            </seg>
            <seg xml:id="i-3b70733044cb3577-0">
              Jag träffar väldigt många undersköterskor och sjuksköterskor
              som faktiskt tycker att de har fått en rejäl möjlighet att behålla
              mer av sin egen inkomst. Det som Lennart Axelsson relaterade var
              bara den senaste skattesänkningen. Totalt har det blivit ganska
              många hundralappar för de grupper som ni valde att beskatta högst
              i världen. Den svenska socialdemokratiska regeringen med stöd
              av Vänsterpartiet och Miljöpartiet beskattade låginkomsttagare
              högst i hela världen.
            </seg>
            <seg xml:id="i-05352518db4a3cc5-0">
              Därför är detta välgörande och viktigt. Dessutom sker det naturligtvis
              inte alls på bekostnad av dem som har blivit av med jobben tvärtom.
              Det här är faktiskt en vinnvinn-situation.
            </seg>
            <seg xml:id="i-784ee93768231552-0">
              Dessutom accepteras jobbskatteavdraget, såvitt jag förstår, till
              största delen av Socialdemokraterna. Ni står här och kritiserar
              det; ändå har ni i er senaste budget accepterat de allra flesta
              delarna av det. Det blir en lite konstig retorik som inte riktigt
              hänger ihop.
            </seg>
            <seg xml:id="i-99a575b2a0f1babb-0">
              Sedan vill jag gå över till Eva Olofssons spår och tala om välfärdsområdets
              personal. Äldreomsorgens personal gör en fantastisk insats, och
              det är klart att det är en förutsättning att de tycker att de
              har inflytande på jobbet och delaktighet i sin vardag och att
              de känner trygghet i sin anställningsform. Men Eva Olofsson valde
              under Socialdemokraternas regeringstid inte att påverka eller
              ställa ultimatum om just heltidstjänster, utan vi har sett att
              detta ska vara vad varje kommun bestämmer.
            </seg>
            <seg xml:id="i-42862123d246b5b5-0">
              I det system vi nu försöker skapa och som Eva Olofsson och hennes
              parti har sagt nej till, nämligen lag om valfrihetstjänster, är
              jag övertygad om att här kan en mångfald uppstå som gör att undersköterskor
              har olika arbetsgivare att välja mellan. Är jag hos en arbetsgivare
              där jag inte tycker att jag får delaktighet, ja, då kan det finnas
              en annan som jag kan byta till. Jag kan till och med få väldigt
              mycket större möjligheter att förverkliga en egen verksamhetsidé,
              om jag har en sådan.
            </seg>
            <seg xml:id="i-7d0d3b3ba255bbfe-0">
              Det här vill inte Eva Olofsson ge utrymme för, men jag tror att
              det är en stor förutsättning för att få mer lyhörda arbetsgivare
              och också en äldreomsorg som är mycket mer lyhörd mot de äldres
              önskemål om när de vill komma ut, hur de vill att maten ska vara,
              om hur det ska se ut i deras hem och vad de behöver hjälp med
              i sin personliga omsorg.
            </seg>
            <seg xml:id="i-f554e6430677ac63-0">
              Detta är vad man kan se i det trettiotal kommuner som i dag låter
              de äldre bestämma mer själva. Där ökar lyhördheten mot de äldre,
              och de äldre blir mer nöjda. Jag beklagar verkligen att Socialdemokraterna,
              Vänsterpartiet och Miljöpartiet alla har sagt nej till den här
              lagstiftningen som skulle kunna förändra och förbättra för de
              äldre och också för de anställda.
            </seg>
          </u>
          <note type="speaker" xml:id="i-5c139b980be157f6-0">
            Anf. 73 EVA OLOFSSON (v):
          </note>
          <u who="eva_olofsson_b34e2b" xml:id="i-7d2accc5e6b60522-4">
            <seg xml:id="i-c588dd6acddeabf1-0">
              Fru talman! Det är så fascinerande när alliansregeringen tar
              åt sig av högkonjunkturen som kom och gav fler jobb i Sverige.
              Jag är inte säker på att ni vill ta åt er av finanskris och lågkonjunktur
              på samma sätt.
            </seg>
            <seg xml:id="i-c8205cfc8ccc219c-0">
              Jag ställde en fråga som Maria Larsson inte har svarat på än.
              Varför kommer det inget välfärdspaket? Varför kommer det inte
              några pengar riktade till kommuner och landsting när nu de tysta
              varslen och uppsägningarna kommer, när nu fackliga organisationer,
              personal och Sveriges Kommuner och Landsting säger att nu måste
              ni göra något? Vi måste kunna planera framåt, annars måste vi
              säga upp folk, säger de.
            </seg>
            <seg xml:id="i-df53591e919008b4-0">
              Sägs folk i kommuner och landsting upp drabbas ju äldreomsorgen
              i allra högsta grad, och då drabbas också de äldres valfrihet.
              I en äldreomsorg med mindre resurser och pengar vet vi nämligen
              vad den slimmade organisationen måste dra ned på. Det är just
              utrymmet att bestämma själv och det viktiga och meningsfulla innehållet
              i vardagen som brukar få stryka på foten, tyvärr.
            </seg>
            <seg xml:id="i-9607e246b3868b0a-0">
              Jag tycker också att det är lite lustigt att tro att man, just
              nu när arbetslösheten stiger och om några år kan bli 910 procent,
              ska kunna få heltid och fast tjänst, eftersom man kan välja mellan
              olika arbetsgivare. Egentligen tror jag att det blir tvärtom.
              Små arbetsgivare som startar företag vågar inte ha så många fast
              anställda, med lagen om valfrihet. Risken är därför väldigt stor
              att vi ökar deltiderna och timanställningarna. Jag skulle vilja
              veta om Maria Larsson har några siffror på att heltiderna och
              de fasta tjänsterna ökar där man har infört lagen om valfrihet.
            </seg>
            <seg xml:id="i-4fbec4505bcf00d0-0">
              Det är intressant att den enskilde själv ska ta ansvar för att
              söka sig till arbetsplatser där man tror att det är bra. Om jag
              på ett litet företag blir långtidssjuk eller får svårt att klara
              jobbet blir jag antagligen uppsagd, för det finns inga möjligheter
              till andra uppgifter. Inom kommunen hade jag kanske kunnat få
              ett annat jobb. Jag tror inte alls att arbetsförhållandena blir
              bättre på detta sätt.
            </seg>
          </u>
          <note type="speaker" xml:id="i-eb6953a9c6dce2ed-0">
            Anf. 74 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-0c8e094a8c28b514-11">
            <seg xml:id="i-55454f3251c9b6c1-0">
              Fru talman! Varför kommer inget välfärdspaket till kommunerna,
              var Eva Olofssons fråga. Jag vet inte om Eva Olofsson inte har
              sett att det fanns 30 miljarder till Sveriges kommuner i den senaste
              budgeten. Det är ett ganska rejält välfärdspaket, skulle jag vilja
              säga. Av dem har vi öronmärkt över 2 miljarder till just äldreomsorgen.
              Det är inget dåligt välfärdspaket. Det är bättre än vad alla andra
              europeiska länder presterar; de måste skära i sin välfärd.
            </seg>
            <seg xml:id="i-d59f3ce4b480903e-0">
              Vi kan fortsätta utveckla välfärden. Här finns fortsatt stimulansmedel
              för kvalitetsutveckling i äldreomsorgen. Här finns värdighetstänkande
              och en värdegrund som vi hoppas kunna lägga fram en proposition
              om så småningom. Här finns öppna jämförelser där vi kan börja
              jämföra kvaliteten mellan olika kommuner. Här finns möjlighet
              för en mångfald till gagn för att äldre ska kunna få bestämma
              själva, vilket Eva Olofsson vill förneka dem.
            </seg>
            <seg xml:id="i-de426112094539a8-0">
              Här finns också möjlighet till eget företagande för vårdens anställda.
              Det är inte alla som vill det har jag full respekt för men möjligheten
              måste finnas också för kvinnor inom kvinnodominerade branscher
              att ägna sig åt egen verksamhet. Det finns så många bra idéer.
              Det finns så mycket kunskap och kompetens. Den måste också kunna
              få omsättas i ett eget företagande inom dessa verksamheter. Det
              är inte så svårt att starta en hemtjänstverksamhet, en serviceverksamhet.
              Jag har träffat så många som längtar efter detta och som ser fram
              emot att det nästan blir 200 kommuner som sätter i gång ett förberedelsearbete
              för detta. Det är möjligheter som vi måste ge till vårdens professioner.
              De måste få möjlighet att utveckla sin kreativitet och använda
              sin kompetens också i eget företagande.
            </seg>
            <seg xml:id="i-722b7301c8b60eeb-0">
              Välfärdspaketet finns på plats. Vi följer noga och utvärderar
              om det kommer att behövas mer. I så fall återkommer vi. Det är
              dock ett stort välfärdspaket som redan har lagts fram och är i
              gång sedan en månad tillbaka.
            </seg>
          </u>
          <note xml:id="i-6e319001a2a0af84-7">
            Överläggningen var härmed avslutad.
          </note>
          <note xml:id="i-120fc6f0487b65fe-0">
            13 § Svar på interpellation 2008/09:276 om förutsättningar för
            jobb i Norrlands inland
          </note>
          <note type="speaker" xml:id="i-4e805e6b7400a0d3-0">
            Anf. 75 Statsrådet ÅSA TORSTENSSON (c):
          </note>
          <u xml:id="i-711b5da272af1802-20" who="unknown">
            <seg xml:id="i-70f1a8a911ee5a55-0">
              Fru talman! Roland Bäckman har frågat om näringsministern kommer
              att vidta några åtgärder vad gäller tågförbindelser i syfte att
              öka förutsättningarna för företag att överleva och för att stimulera
              företagsetableringar vid orter utefter Norra stambanan. Arbetsfördelningen
              inom regeringen är sådan att det är jag som svarar på frågan.
            </seg>
            <seg xml:id="i-dec93901b60e7ad9-0">
              Jag håller med Roland Bäckman om att ett tillfredsställande utbud
              av kollektivtrafik är viktigt för mindre orter och för landsbygden.
              Det gäller för såväl medborgare som näringsliv. Norrlands inland
              har speciella förutsättningar med sin utspridda bebyggelsestruktur.
              Tågtrafik kan vara ett utmärkt sätt att se till att transportbehoven
              tillgodoses.
            </seg>
            <seg xml:id="i-ec1c349129192fe2-0">
              Den generella ansvarsfördelningen för kollektivtrafik är att
              kommuner och landsting ansvarar för lokal och regional linjetrafik
              inom respektive län genom sina trafikhuvudmän. Statens ansvar
              är att upphandla transportpolitiskt motiverad interregional kollektivtrafik
              som inte är kommersiellt lönsam. För det ändamålet disponerar
              Rikstrafiken anslaget Trafikavtal.
            </seg>
            <seg xml:id="i-116b1f31df291b48-0">
              På Norra stambanan bedrivs både kommersiell och upphandlad persontrafik.
              Vad gäller den upphandlade trafiken finns dels trafikhuvudmannens
              tågtrafik mellan Gävle och Ljusdal, dels SJ:s nattågstrafik på
              övre Norrland som upphandlas av Rikstrafiken. SJ tog i juni 2008
              över nattågstrafiken. I avtalet med Rikstrafiken har de förbundit
              sig att köra minst en av de två dubbelturerna per dag via Norra
              stambanan.
            </seg>
            <seg xml:id="i-6a138c14857d5899-0">
              Rikstrafiken genomför så kallade tillgänglighetsanalyser som
              beskriver hur bra tillgänglighet med interregional kollektivtrafik
              landets kommuner har. Myndigheten mäter bland annat tillgängligheten
              till och från Helsingfors och till flygplatser med internationell
              flygtrafik. Tillgänglighetsanalysen från 2007 visar att kommunerna
              längs Norra stambanan har relativt god interregional tillgänglighet.
              Det ingår i Rikstrafikens uppdrag att kontinuerligt utvärdera
              hur tillgängligheten utvecklas för att vid behov omprioritera
              och i avtal garantera ett förbättrat utbud.
            </seg>
            <seg xml:id="i-a8a4e56bf96dab65-0">
              SJ ägs till 100 procent av staten, men det är inte regeringens
              uppgift att styra vilket utbud bolaget ska ha. SJ ska bedriva
              sin verksamhet på affärsmässiga grunder. Bolaget har ensamt rätt
              att bedriva kommersiell tågtrafik men har ingen skyldighet att
              ha ett visst utbud.
            </seg>
            <seg xml:id="i-a2d0744704feb377-0">
              Det finns tydliga skäl att ändra den reglering som bestämmer
              marknadstillträdet för persontrafik på järnväg. Som det är nu
              är det bara SJ som får bedriva kommersiell tågtrafik på Norra
              stambanan. Dagens marknadsmodell med ensamrätt för SJ har spelat
              ut sin roll och bör tas bort för att öka konkurrensen på spåren.
            </seg>
          </u>
          <note type="speaker" xml:id="i-b5cba994bfe48ef3-0">
            Anf. 76 ROLAND BÄCKMAN (s):
          </note>
          <u who="roland_backman_770f57" xml:id="i-2357bb4ff49a3df1-0">
            <seg xml:id="i-63926ab3b77bf0b4-0">
              Fru talman! Jag ställde min interpellation angående förutsättningar
              för jobb i Norrlands inland till näringsminister Maud Olofsson.
              Jag tackar ändå statsrådet Torstensson för svaret, även om svaret
              uteslutande handlar om tåg och inte närmare berörde förutsättningarna
              för jobb i Norrlands inland.
            </seg>
            <seg xml:id="i-cd2e544c1b189d65-0">
              För att kunna driva företag i Norrlands inland och på orter med
              extra känslig arbetsmarknad är det viktigt att det finns en bra
              infrastruktur med ett brett utbud av tåg och anslutningar. Det
              är en mycket viktig förutsättning.
            </seg>
            <seg xml:id="i-aafd85296ede01ea-0">
              När regeringen från 2009 försämrar utbudet av persontrafik på
              Norra stambanan försämras givetvis befolkningens möjligheter att
              pendla. Företagen i Norrlands inland får en svårare konkurrenssituation.
              Förutsättningarna för nyetablering av företag försvåras också.
              De företag som funderar på att etablera sig i Norrlands inland
              ser naturligtvis över förutsättningarna för snabba och täta förbindelser.
              Det finns genom regeringens neddragningar och försämringar av
              kommunikationer en risk att denna del av Sverige går miste om
              viktiga företagsetableringar.
            </seg>
            <seg xml:id="i-b881692f3fa5313d-0">
              Jag förutsätter att statsrådet Torstensson är väl insatt i vilka
              förutsättningar som råder för att öka möjligheterna att skapa
              jobb i Norrlands inland. Jag förutsätter också att statsrådet
              är väl bevandrad i vilka försämringar som har skett från 2009
              för resande på Norra stambanan.
            </seg>
            <seg xml:id="i-d00011adfab8247a-0">
              Jag vill gärna att statsrådet kommenterar de försämringar som
              har skett för resande på Norra stambanan och vilken betydelse
              statsrådet anser att det har för företagandet i området.
            </seg>
            <seg xml:id="i-16f9dfd5224da152-0">
              Fru talman! Kommer statsrådet Torstensson och regeringen att
              vidta några åtgärder vad gäller tågförbindelser för att öka möjligheterna
              till företagande och nya företagsetableringar utefter Norra stambanan?
              Eller kommer regeringens försämringar och neddragningar att fortsätta?
            </seg>
          </u>
          <note type="speaker" xml:id="i-8540647b4e9f2a47-0">
            Anf. 77 Statsrådet ÅSA TORSTENSSON (c):
          </note>
          <u xml:id="i-711b5da272af1802-21" who="unknown">
            <seg xml:id="i-018a9b68abb13522-0">
              Fru talman! Att det är jag som svarar på frågan är inte så underligt
              eftersom interpellationen har fokus just på tågtrafiken. Roland
              Bäckman skriver inte i sin interpellation vilken förändring i
              utbudet som har ägt rum. Den kända förändringen är att SJ har
              satt in andra fordon på Norra stambanan än det tidigare X 2000-tåget.
              I antal turer har det dock inte förändrats något enligt SJ.
            </seg>
            <seg xml:id="i-510cbdbe3c4d201b-0">
              Det vore därför lämpligt att interpellanten beskriver vad det
              är för dramatiska förändringar som SJ har gjort eftersom regeringen
              inte har andra uppgifter än dem jag precis hänvisade till.
            </seg>
            <seg xml:id="i-bd1b21541704ace0-0">
              Däremot har jag i samband med inriktningsarbetet och det mycket
              gedigna underlag jag fått från de olika regionerna stort fokus
              på det arbete som sträcker sig fram till 2021 vad gäller transporter
              i Sverige.
            </seg>
            <seg xml:id="i-7327f63281fbad0b-0">
              Det handlar om allt från att stärka den enskilda vägen till att
              se till att tågförbindelserna fungerar bra. Det är oerhört viktigt
              för Norrlands inland, för landsbygden och glesbygden att vi har
              ett starkt fokus på ett mycket tydligt transportslagsövergripande
              arbete. Vi har ett mycket starkt fokus på att väg och järnväg
              fungerar, på att den enskilda vägen fungerar och på att ha en
              bytespunkt så att man kan övergå till ett annat transportslag,
              allt i syfte att stärka människors möjlighet att i en större arbetsmarknadsregion
              nå flera arbetsgivare. Lika viktigt är det att skapa bra förutsättningar
              för näringslivet i landet att utvecklas med bra, trygga och säkra
              transporter och bra transportkedjor. Det är oerhört avgörande
              för att godsflödena till och från Sverige och mellan alla delar
              av landet ska fungera.
            </seg>
          </u>
          <note type="speaker" xml:id="i-8d4fba0ddda43f5b-0">
            Anf. 78 ROLAND BÄCKMAN (s):
          </note>
          <u who="roland_backman_770f57" xml:id="i-2357bb4ff49a3df1-1">
            <seg xml:id="i-bb84757efca8f4a0-0">
              Fru talman! Som exempel kan jag nämna att avgångar med nattåg
              både norr- och söderut har försvunnit. Det gäller nattåg som gör
              att man norrifrån kan ansluta till flyg från Arlanda till utlandet.
              Nu måste man åka ett dygn tidigare för att hinna med flyget på
              morgonen.
            </seg>
            <seg xml:id="i-03f900cc57749eed-0">
              Ett annat exempel är att X 2000 bytts ut mot andra och sämre
              tåg. De har flyttat till Skåne, vad jag har hört.
            </seg>
            <seg xml:id="i-a7870dbb99f8689e-0">
              Statsrådet Torstensson och regeringen talar ibland om satsningar
              på infrastruktur i Norrland. Man vill bygga ut järnvägen, vilket
              är bra. Det är jättebra, även om jag är orolig för att det kommer
              att saknas pengar på grund av den kris som regeringen har försatt
              Sverige i.
            </seg>
            <seg xml:id="i-0940c7fb036ca33e-0">
              Jag funderar också på hur väl tankarna på en utbyggd järnväg
              stämmer överens med att man samtidigt drar in vissa tåg. Det blir
              väl som att köpa rattmuff till någon som saknar bil.
            </seg>
            <seg xml:id="i-4ef8ee0b14c08884-0">
              Försämrade pendlingsmöjligheter med sämre förutsättningar till
              företagsetableringar som följd tillsammans med regeringens brist
              på jobbpolitik stämmer illa med ambitionen att hela Sverige ska
              ha en bra tillväxtpolitik och en bra infrastruktur.
            </seg>
            <seg xml:id="i-b83ebad1b57fa933-0">
              Om jag är rätt underrättad görs neddragningarna och försämringarna
              i trafikeringen efter Norra stambanan utan att berörda kommuner
              kontaktas. Då funderar jag naturligtvis på om statsrådet Torstensson
              som ansvarig är nöjd och trygg med hur försämringarna och neddragningarna
              av tågtrafiken förankras hos berörda och, om inte, vilka åtgärder
              statsrådet avser att vidta.
            </seg>
            <seg xml:id="i-c621baa03ff8e40e-0">
              Jag vill gärna höra mer om de åtgärder som kommer framöver. Vad
              tänker regeringen göra för att förbättra förutsättningarna för
              företagande i Norrlands inland?
            </seg>
          </u>
          <note type="speaker" xml:id="i-6f60550f9ec08f78-0">
            Anf. 79 Statsrådet ÅSA TORSTENSSON (c):
          </note>
          <u xml:id="i-711b5da272af1802-22" who="unknown">
            <seg xml:id="i-31f6f6f7ed052548-0">
              Fru talman! Det är oerhört viktigt att Roland Bäckman lyssnar
              på vad jag säger. Jag har ju kollat upp SJ:s förändrade situation
              i det område som interpellanten ställer frågan om, nämligen Norra
              stambanan.
            </seg>
            <seg xml:id="i-c99de10028f2eaa0-0">
              Man har, som jag sade, ändrat fordon och gått ifrån X 2000 som
              man tidigare använde sig av. Antalet turer på och till Norra stambanan
              har inte förändrats, enligt SJ.
            </seg>
            <seg xml:id="i-742bf0ad33772256-0">
              Roland Bäckman frågade om jag tänker fastställa SJ:s tidtabell;
              det var ungefär det som Roland Bäckman frågade om. Det är inte
              regeringens och inte heller riksdagens uppgift att fastställa
              tågtidtabeller här i landet. SJ ska driva sin verksamhet och har
              ensamrätt att driva kommersiell persontransport på spår. Det har
              de monopol på.
            </seg>
            <seg xml:id="i-113c1dda4e76d288-0">
              För att bemöta interpellantens intresse av att hitta förändringar
              kan jag tala om att vi nu har lämnat en lagrådsremiss i syfte
              att så småningom kunna lämna en proposition till riksdagen som
              förändrar situationen så att vi skapar bättre förutsättningar
              för ökad konkurrens för persontransporter på spår och så att olika
              behov och intressen på ett kanske tydligare sätt kan mötas av
              andra aktörer än enbart SJ.
            </seg>
            <seg xml:id="i-c1088d70ac5053e8-0">
              Det tog regeringen beslut om under gårdagen. Jag avser att under
              mars månad lämna en sådan proposition till riksdagen.
            </seg>
          </u>
          <note type="speaker" xml:id="i-378f8148bb7ec0c6-0">
            Anf. 80 ROLAND BÄCKMAN (s):
          </note>
          <u who="roland_backman_770f57" xml:id="i-2357bb4ff49a3df1-2">
            <seg xml:id="i-ef7b066dd1a7e833-0">
              Fru talman! Jag är av den uppfattningen att regeringen kan påverka
              hur många tåg det ska finnas i området.
            </seg>
            <seg xml:id="i-8c3ea457a018fd58-0">
              Som exempel kan jag nämna att det senaste tåget från Arlanda
              som tidigare gick förbi Ljusdal, där jag bor, nu stannar i Bollnäs.
              Det första tåget gick 03.10, tror jag. Man kunde åka med det till
              Arlanda och hinna med morgonflyget därifrån. Det är borta.
            </seg>
            <seg xml:id="i-312b9b20903584d3-0">
              När det gäller ändrade fordon vill jag säga att om man har ett
              X 2000 och sätter in ett tåg med sämre eller ingen möjlighet till
              Internet, där det inte finns ett förstärkt telenät och där det
              inte finns restaurang tycker jag att det är försämringar, inte
              förbättringar.
            </seg>
            <seg xml:id="i-94e3f519aeac1ac3-0">
              Statsrådet talar om satsningar och förbättringar när det gäller
              Norrland. Det stämmer dåligt med att tåg på Norra stambanan byts
              ut mot mindre moderna tågsätt. Så är det absolut, tycker jag i
              alla fall. Regeringens löfte att det ska finnas en bra infrastruktur
              och en bra tillväxt i hela Sverige stämmer dåligt med att man
              drar in nattågen på vissa orter i Norrlands inland. Det innebär,
              som jag sade tidigare, att man inte kan flyga från Arlanda som
              förut.
            </seg>
            <seg xml:id="i-efe89260103811be-0">
              Regeringens politik tvingar alltså människor att åka bil i stället
              för tåg. Vän av ordning undrar givetvis: Hur väl stämmer det överens
              med att man ska främja en god miljö?
            </seg>
            <seg xml:id="i-081fea6471e56465-0">
              Jag funderar över hur väl de förändringar som jag har beskrivit
              stämmer överens med att man i området efter Norra stambanan har
              startat ett stort projekt där kommuner och tågoperatörer har satsat
              jättemycket pengar. Det är också EU-finansierat. Hur stämmer det
              överens med att man drar in möjligheten att åka tåg?
            </seg>
            <seg xml:id="i-7d66465d7e9c640c-0">
              Jag undrar givetvis vad regeringen vill med Norrland och hur
              man vill skapa förutsättningar.
            </seg>
          </u>
          <note type="speaker" xml:id="i-f6f5eb6c394686c3-0">
            Anf. 81 Statsrådet ÅSA TORSTENSSON (c):
          </note>
          <u xml:id="i-711b5da272af1802-23" who="unknown">
            <seg xml:id="i-46c98066827ee597-0">
              Fru talman! Jag tror att Roland Bäckman är mycket medveten om
              att SJ till 100 procent är ägt av staten men att det inte är regeringens
              uppgift att fastställa tågtidtabeller. Jag tror att interpellanten
              är mycket medveten om det.
            </seg>
            <seg xml:id="i-d0024173bc2cfc8c-0">
              Jag tänker ändå seriöst svara på Roland Bäckmans fråga om vikten
              av att skapa bättre företagarklimat och bättre näringsklimat i
              alla delar av landet. Sverige och svenska jobb med sitt utlandsberoende
              är naturligtvis oerhört beroende av effektiva godstransporter
              och effektiva och miljösmarta persontransporter.
            </seg>
            <seg xml:id="i-bcf3d0ad18875465-0">
              Till skillnad mot den tidigare socialdemokratiska regeringen
              har vi valt att mycket tydligt ha ett starkt fokus på ett samband
              mellan den enskilda vägen, där mycket produktion börjar sin transport
              och många människor börjar sin dagliga resa, och en väg- eller
              järnvägsförbindelse.
            </seg>
            <seg xml:id="i-d9b39ae1ace27a22-0">
              Vi har lagt ett tydligt ansvar på kommunerna, i dialog med kommunerna,
              och på regional nivå på ett sätt som aldrig tidigare har gjorts.
              Det är inte bara den kommunala nivåns delaktighet som är viktig.
              Jag tycker att den kommunala dialogen är oerhört viktig. De har
              en tydlig närhet till sina företagare och till näringslivets behov
              och de ibland snabba förändringarna. Man har också en mycket tydlig
              närhet till människor och deras möjlighet att pendla. Det gäller
              både kvinnors och mäns behov av att ha fler arbetsgivare att välja
              på.
            </seg>
            <seg xml:id="i-6695d79b9263bb2c-0">
              Det arbetet pågår nu ute i regionerna med kommunernas delaktighet
              i att kunna prioritera en åtgärdsplan framöver, allt i syfte att
              ha bättre transporter för att vi ska ha bra och konkurrenskraftiga
              jobb i det här landet.
            </seg>
          </u>
          <note xml:id="i-6e319001a2a0af84-8">
            Överläggningen var härmed avslutad.
          </note>
          <note xml:id="i-30111532ae58ee51-0">
            14 § Svar på interpellation 2008/09:296 om Postens tillhandahållande
            av betaltjänster för äldre och funktionshindrade
          </note>
          <note type="speaker" xml:id="i-148e9070f55d3283-0">
            Anf. 82 Statsrådet ÅSA TORSTENSSON (c):
          </note>
          <u xml:id="i-711b5da272af1802-24" who="unknown">
            <seg xml:id="i-312e5646df358acc-0">
              Fru talman! Lars Johansson har frågat mig vilka nödvändiga åtgärder
              som vidtas för att leva upp till de besked som jag lämnade den
              28 augusti i fjol. Lars Johansson har också frågat mig vilka omedelbara
              åtgärder jag avser att vidta gentemot PTS utifrån den klart felaktiga
              information som myndigheten lämnade under 2008 till 5 500 hushåll
              med kassaservice via lantbrevbärare.
            </seg>
            <seg xml:id="i-d903bc6032fa2035-0">
              Utifrån Lars Johanssons interpellation förstår jag att det finns
              missuppfattningar vad gäller de betaltjänster som tillhandahålls
              till äldre personer och till personer med funktionsnedsättning
              boende i glesbygd, så kallad utsträckt service. Jag vill därför
              kortfattat redogöra för vad som gäller för den utsträckta servicen.
            </seg>
            <seg xml:id="i-7b96822bd876cb4c-0">
              Vad gäller den utsträckta servicen gäller precis samma principer
              som tillämpats tidigare. Detta innebär att de ca 1 700 hushåll
              som tidigare haft denna tjänst även fortsättningsvis har rätt
              till den. Någon ny ansökan och prövning för dessa hushåll behövs
              inte, utan det räcker med en anmälan till Brevgirot. Denna anmälan
              behövs för att administrationen av det nya systemet ska fungera,
              och någon omprövning av behovet sker inte för denna grupp.
            </seg>
            <seg xml:id="i-694d40f0f6dd92ec-0">
              Lars Johansson har bland annat ifrågasatt formuleringen på PTS
              hemsida: Du som i dag har den här tjänsten behöver inte anmäla
              Dig igen för att få den från och med den 1 december. Enligt den
              information som jag inhämtat var inte den slutliga utformningen
              av de upphandlade tjänsterna färdig när denna information fanns
              på hemsidan, och det var därför inte känt att Brevgirot behövde
              en anmälan för sin administration. Det har däremot hela tiden
              varit klarlagt att de som redan använde den utsträckta servicen
              inte skulle behöva ansöka och få sitt behov prövat på nytt. Det
              var detta som PTS syftade på i informationen. Med facit i hand
              kunde PTS ha använt ordet ansöka i stället för anmäla.
            </seg>
            <seg xml:id="i-b4aac317ebd19415-0">
              Vad gäller nya kunder som vill ta del av den utsträckta servicen
              ska dessa, på samma sätt som förut, ansöka om att få ta del av
              tjänsten. Ansökan prövas sedan utifrån följande kriterier.
            </seg>
            <seg xml:id="i-3340952d3f2cd469-0">
              För att få tjänsten krävs att den sökande bor i ett hushåll som
              betjänas av lantbrevbärare. Alla i hushållet måste vara minst
              80 år och/eller ha en funktionsnedsättning. Funktionsnedsättningen
              måste påverka förmågan att använda vanliga serviceställen, exempelvis
              banker eller butiker med banktjänster. I tveksamma fall kan det
              behövas ett intyg som styrker behovet av tjänsten.
            </seg>
            <seg xml:id="i-8012ba9953b76a3d-0">
              De ovan beskrivna villkoren är exakt samma villkor som gällde
              tidigare när Svensk Kassaservice tillhandahöll den utsträckta
              servicen, vilket PTS också informerat om.
            </seg>
            <seg xml:id="i-4734c099dc084fe4-0">
              Det politiska målet är att alla i samhället ska ha tillgång till
              grundläggande betaltjänster till rimliga priser. Regeringen har
              uppdragit åt länsstyrelserna att bevaka att de upphandlade betaltjänsterna
              motsvarar samhällets behov, och bevakningen bör inriktas på om
              det politiska målet uppfylls. Skulle det vid återrapporteringen
              visa sig att tillgängligheten i någon del inte motsvarar det statliga
              ansvaret kommer jag naturligtvis att överväga nödvändiga åtgärder.
            </seg>
            <seg xml:id="i-cf7be8113ceee35a-0">
              Eftersom de besked jag lämnade i frågesvaret den 27 augusti 2008
              var korrekta behöver jag inte vidta några åtgärder för att leva
              upp till dem. Jag avser inte heller att vidta några åtgärder med
              anledning av den information som PTS lämnade under 2008.
            </seg>
          </u>
          <note type="speaker" xml:id="i-332c5c01ef7828ed-0">
            Anf. 83 LARS JOHANSSON (s):
          </note>
          <u who="lars_johansson_1e1d92" xml:id="i-6319a3654438de10-0">
            <seg xml:id="i-9705e59f4e96cccf-0">
              Fru talman! Jag ska inleda med att säga att frågan om betaltjänster
              handlar om att man ska kunna bo var som helst i Sverige och oavsett
              om man är gammal eller funktionshindrad och få den service som
              lantbrevbärarservicen har gett och bör ge även i fortsättningen.
            </seg>
            <seg xml:id="i-e7cd6159d00f2fa7-0">
              Jag tackar för svaret från Åsa Torstensson, även om jag inte
              är riktigt nöjd med de besked som lämnas här. Jag upplever fortfarande
              att informationen har varit missvisande under föregående år. Det
              var bland annat därför som jag ställde den skriftliga frågan till
              Åsa Torstensson i augusti förra året. Jag fick då besked om att
              Post- och telestyrelsen när Svensk Kassaservice skulle upphöra
              från och med den 28 november föregående år skulle upphandla den
              nya tjänsten som skulle kombineras med lantbrevbärarservicen när
              det gäller betaltjänster för människor som har rätt till denna
              service, människor som är 80 år och äldre eller funktionshindrade,
              och som har haft den hittills.
            </seg>
            <seg xml:id="i-17025f93797a0791-0">
              Under hela hösten har det tyvärr varit så att det har sagts en
              sak i den skriftliga informationen. Men när enskilda människor
              har tagit kontakt med lantbrevbäraren för att få veta hur det
              blir från och med den 1 december 2008 och frågat om de kommer
              att få samma service som de har haft tidigare har man inte kunnat
              svara på dessa frågor. Den enda information som har funnits har
              varit dels statsrådets skriftliga svar, dels den information som
              har funnits på hemsidan, vilket jag också har tagit upp i min
              interpellation.
            </seg>
            <seg xml:id="i-44bf8a454c8e0924-0">
              När Post- och telestyrelsen har upphandlat betaltjänsterna från
              och med i år och det nya gäller uppstår det intressanta. Nu är
              det inte riktigt som man sade föregående år, nämligen att om man
              har haft dessa tjänster ska man fortsättningsvis kunna få dem
              automatiskt, utan man måste ansöka om detta via hemsidan. På Post-
              och telestyrelsens hemsida framgår det väldigt tydligt för den
              enskilde att man behöver ansöka om den här tjänsten. Det står
              ingenstans att man med automatik får den, utan man måste ansöka
              igen.
            </seg>
            <seg xml:id="i-14b8195b2ad82928-0">
              I svaret som jag har fått från statsrådet står det att det bara
              är att kontakta Brevgirot. Men det står ingenstans att det handlar
              om det, utan det står att man ska ansöka om tjänsten en gång till.
              Det är då som äldre människor och funktionshindrade blir oroade
              för om det kommer att bli en ny bedömning och för om de ånyo kommer
              att få denna tjänst. Det är den ena sidan.
            </seg>
            <seg xml:id="i-89a138156408968a-0">
              Den andra sidan är att när man har fått information via Brevgirot
              om att man har rätt till denna tjänst är det en helt annan tjänst
              än vad som gällde föregående år och helt andra kostnader. Nu kostar
              det betydligt mer. För en person över 80 år som betalar 42 fakturor
              om året via lantbrevbäraren kostade det föregående år 200 kronor.
              Nu kommer det att kosta omkring 2 500 kronor. Det är en helt annan
              tjänst som vi talar om. Därför har informationen varit helt missvisande
              när man säger att det ska vara samma service som tidigare, eller
              liknande. Ingenstans har man talat om att det kommer att vara
              helt andra kostnader än vad som har gällt före den 28 november
              2008. Jag är mycket förvånad över att statsrådet i sitt skriftliga
              svar över huvud taget inte har nämnt det eftersom det står i min
              interpellation.
            </seg>
          </u>
          <note type="speaker" xml:id="i-2b70436abadcfaee-0">
            Anf. 84 LARS U GRANBERG (s):
          </note>
          <u who="lars_u_granberg_5603e1" xml:id="i-7fd6bb2f801cbba8-2">
            <seg xml:id="i-dcec1828785edfe7-0">
              Fru talman! Jag ska börja med ett referat från Norrländska Socialdemokraten
              i går. Där kunde man under rubriken Blind och bortglömd läsa:
            </seg>
            <seg xml:id="i-c9213d2681a3e9dc-0">
              Lars Westerberg är 80 år och bor ensam hemma och klarar sig själv.
              Han bakar, gravar fisk, städar och skottar. Men sköta sina penningärenden
              kan han inte längre. Varför? Han är blind, och lantbrevbäraren
              kan inte längre hjälpa honom när Posten inte längre har någon
              kassaservice.
            </seg>
            <seg xml:id="i-4c25b5549d2fdfc2-0">
              Längre ned i samma artikel kan man läsa:
            </seg>
            <seg xml:id="i-507bd408fd74c86f-0">
              Förut fick jag ordna allt själv. Nu är jag beroende av andra.
              Jag är ingenting värd numera.
            </seg>
            <seg xml:id="i-1df15acfd2577239-0">
              Nu tvingas han be sina släktingar om hjälp. Senast kom en systerson
              körande från Luleå för att hjälpa honom med räkningarna. Det var
              bråttom eftersom brandförsäkringen skulle betalas.
            </seg>
            <seg xml:id="i-648d8f946d6a86e2-0">
              Systemet med lantbrevbäraren fungerade utmärkt. Frågan är hur
              detta ska ordnas i fortsättningen.
            </seg>
            <seg xml:id="i-6e7b11395d08b423-0">
              Citatet fortsätter:
            </seg>
            <seg xml:id="i-4d0625510203638d-0">
              Vi är bortglömda, säger Lars Westerberg.
            </seg>
            <seg xml:id="i-8c89ab2af152f019-0">
              Att förändringen innebär problem är ingenting nytt.
            </seg>
            <seg xml:id="i-864091ab2beaa78e-0">
              Det har blivit besvärligt nu, det var otroligt fint att kunna
              hjälpa till, säger lantbrevbärare Barbro Emanuelsson.
            </seg>
            <seg xml:id="i-b2b42e3cf5c6c0b5-0">
              Sedan kommer vi till en intressant del i artikeln, som alltså
              är från i går:
            </seg>
            <seg xml:id="i-c851ff9ad9004cce-0">
              På Post- och telestyrelsen har man inget rakt svar att ge.
            </seg>
            <seg xml:id="i-e3ff1a223e05f9ce-0">
              Jag ömmar verkligen för de här fallen som hamnat mellan stolarna.
              I övergången från det gamla till det nya finns ingen klar ansvarsfördelning.
              Jag förstår att det kan bli problem och då är nog den lämpligaste
              lösningen att vända sig till kommunen, säger Sten Sellander, vid
              PTS.
            </seg>
            <seg xml:id="i-cff5063ee104c502-0">
              Vi har läst i minister Åsa Torstenssons svar att ingenting är
              förändrat, att det bara gäller att fortsätta. Samtidigt läser
              vi i tidningen att Post- och telestyrelsen går ut med att det
              visst är förändringar, att ansvarsfördelningen inte är riktigt
              klar och att man får kontakta kommunen.
            </seg>
            <seg xml:id="i-0edbf3e992b2a02f-0">
              Då har jag en fråga till ministern om finansieringsprincipen.
              Om kommunen nu får mer uppdrag när det gäller att reda ut begreppen
              om hemtjänsten, kommer då regeringen att se till att kommunen
              får ersättning för det merarbete som förändringen har lett till?
            </seg>
            <seg xml:id="i-e3f5aa5495712549-0">
              Ministern har ju ett ansvar just när det gäller ansvarsfördelning.
              Jag tycker att det är graverande att vi här vid två tillfällen
              får denna uppgift, först i svaret på Lars Johanssons fråga och
              sedan när ministern fortsätter att hålla fast vid den, samtidigt
              som myndigheten är tydlig med att ansvarsfördelningen i frågan
              inte alls är tydlig. Det åligger ministern att se till att denna
              fördelning är tydlig.
            </seg>
          </u>
          <note type="speaker" xml:id="i-12524dead2ee938b-0">
            Anf. 85 Statsrådet ÅSA TORSTENSSON (c):
          </note>
          <u xml:id="i-711b5da272af1802-25" who="unknown">
            <seg xml:id="i-c7062f32046f57d3-0">
              Fru talman! Vid skiften och förändringar är det klart att det
              alltid uppstår en övergångsperiod. Jag är den första att beklaga
              att information som är oerhört avgörande också är oerhört svår
              att nå fram med.
            </seg>
            <seg xml:id="i-c68a1478941bba1a-0">
              Jag vill ändå förtydliga detta. För det första har Post- och
              telestyrelsen sänt ut information direkt till de 1 700 hushåll
              som hade den utsträckta servicen sedan tidigare. För det andra
              har Post- och telestyrelsen, precis som Lars Johansson hänvisade
              till, försökt nå potentiella berättigade genom lantbrevbärarna.
              De 2 300 lantbrevbärarna har lämnat information till de boende
              utefter de färdvägar som de bedömt kunde komma i fråga för den
              utsträckta servicen.
            </seg>
            <seg xml:id="i-56afd17684ac4058-0">
              Ambitionen är naturligtvis att nå ut med information. Alla vet
              hur svårt det är att nå ut med information. Här har man använt
              lantbrevbärarna, som är otroligt duktiga, har lokalkännedom och
              i princip vet hur gamla människor är.
            </seg>
            <seg xml:id="i-669bc97d769d10e7-0">
              Utöver detta har Post- och telestyrelsen informerat ca 45 000
              hushåll om de nya tjänsterna i de landsbygdsområden som har upphandlats.
            </seg>
            <seg xml:id="i-02eca3139ec200a5-0">
              När Lars Johansson sedan lyfter upp kostnaderna för betaltjänsten
              för den enskilde vill jag faktiskt gå igenom detta. Enligt den
              information jag har inhämtat har Brevgirot valt en annan prismodell
              än den som Lars Johansson hänvisar till och som Svensk Kassaservice
              använde sig av. Det är alltså inte direkt jämförbara kostnader.
              Brevgirots modell bygger på dels en styckavgift, dels en portoavgift.
              Brevgirot debiterar 29 kronor per räkning och 10 kronor för inlösen
              av utbetalningsavier. Motsvarande kostnad var tidigare 49 kronor
              per räkning och 35 för inlösen av utbetalningsavier.
            </seg>
            <seg xml:id="i-e94948c428831dbb-0">
              Till Brevgirots styckkostnad tillkommer en portoavgift för de
              försändelser som avier och kontanter förmedlas med. För vanliga
              brev är denna 6 kronor. För de rekommenderade försändelser som
              innehåller värde handlar det om 56 kronor för ett värde upp till
              5 000 kronor och 72 kronor för ett värde mellan 5 000 och 10 000
              kronor. Någon abonnemangsavgift förekommer inte, som Lars Johansson
              påstår.
            </seg>
            <seg xml:id="i-acec6db93859dbfb-0">
              Kostnaden för varje räkning beror således på hur många räkningar
              som betalas vid samma tillfälle. Om man betalar tre räkningar
              vid ett och samma tillfälle över Brevgirot kostar det 143 kronor
              om det sammanlagda värdet understiger 5 000 kronor och 159 kronor
              om det ligger mellan 5 000 och 10 000 kronor. Motsvarande kostnad
              hade tidigare varit 147 kronor oavsett värde.
            </seg>
            <seg xml:id="i-626735721cca7a45-0">
              Den årskostnad på omkring 200 kronor som Johansson refererar
              till kan endast ha räckt till att betala fyra räkningar per år.
            </seg>
            <seg xml:id="i-653732a779d16f40-0">
              Som en jämförelse kan jag också säga att det på en av våra större
              banker kostar 150 kronor att betala en räkning på något av deras
              kontor.
            </seg>
            <seg xml:id="i-90607ff86ef716ac-0">
              Nu tror jag att jag har gått igenom kostnaderna. Det är på detaljnivå.
              Eftersom Lars Johansson i nästa led antagligen ställer frågor
              om brevportot, om jag nu har uttryckt mig fel, är det oerhört
              viktigt för mig att här gå igenom kostnaderna. Nu har Lars Johansson
              fått svar på frågan om de skillnader som nu finns.
            </seg>
          </u>
          <note type="speaker" xml:id="i-d4857939c15c6d7a-0">
            Anf. 86 LARS JOHANSSON (s):
          </note>
          <u who="lars_johansson_1e1d92" xml:id="i-6319a3654438de10-1">
            <seg xml:id="i-27786dcc60c73d2a-0">
              Fru talman! Låt oss börja i den ändan, med detaljerna. De är
              ofta det viktiga för enskilda människor. Den uppgift jag har,
              och den har jag kollat, är att den här personen i Urshult som
              jag har som utgångspunkt jag behöver inte nämna hans namn föregående
              år betalade 42 räkningar via lantbrevbärarservicen till en årskostnad
              på 200 kronor. Nu får han besked om att han kommer att få en helt
              annan kostnad. Dels är det en abonnemangsavgift på 128 kronor,
              dels kommer varje räkning i fortsättningen att kosta honom 29
              kronor. Det är den information han har fått från Brevgirot och
              som sedermera också lantbrevbärarna har vidimerat. Det är möjligt
              att det är felaktig information, men då är det ytterligare ett
              exempel på att omläggningen från det tidigare systemet till det
              nya inte fungerar.
            </seg>
            <seg xml:id="i-7ced41cfa7360eaa-0">
              Detta tycker jag är viktigt att komma ihåg. Det är därför den
              här informationen har varit missvisande från början. Den har inte
              givit klara besked utan gjort att folk har blivit oroade. Det
              var också därför jag tog upp frågan föregående år för att få klarhet
              på den här punkten. Människor har gått i tron att det är på det
              här viset, men i verkligheten är det inte riktigt på det vis som
              statsrådet här säger. Det gör att frågan får en annan dimension.
            </seg>
            <seg xml:id="i-36565254c0909e80-0">
              Också när det gäller länsstyrelsens bevakningsansvar är det samma
              sak: När man kontrollerar med länsstyrelserna hur de följer upp
              detta, om de ser till att det fungerar på ett bra sätt, säger
              de: Har vi fått den uppgiften? Det kanske vi ska undersöka vidare
              och så vidare.
            </seg>
            <seg xml:id="i-fa648b938e0c8e7a-0">
              Människor som har varit med i samhället i 80, kanske 90 år är
              vana att samhället ska fungera fullt ut. En sådan här service,
              som de har haft, tycker de ska fungera också framgent. Man känner
              oro när man upplever att man inte får klara besked.
            </seg>
            <seg xml:id="i-0a8ab722ad27ba81-0">
              Därför tycker jag att det som Åsa Torstensson skriver i sitt
              svar är viktigt, nämligen att det ska ske en uppföljning via länsstyrelserna
              och att statsrådet ska inhämta en rapport om huruvida de upphandlade
              betaltjänsterna uppfyller behoven som det var tänkt. Jag hoppas
              verkligen att Åsa Torstensson rappar på det rapporterandet från
              länsstyrelserna så att informationen kommer in snart. Då kan man
              upptäcka om de åtgärder som var avsedda från början inte vidtas
              och rätta till det, och det kan man göra snabbare om man får in
              rapporten snart än om det dröjer ett halvår eller ett år tills
              man får in den.
            </seg>
            <seg xml:id="i-2c464796689df3ea-0">
              Jag skulle vilja uppmana statsrådet att ta in en sådan rapport
              från länsstyrelserna redan nu under det första kvartalet så att
              man får en bra bild av läget och därefter, om det behövs, kan
              vidta olika åtgärder för att rätta till det som inte fungerar
              så att människor slipper känna oro i den här frågan.
            </seg>
            <seg xml:id="i-a6763b9877544217-0">
              Jag har ingen anledning att göra en partipolitisk fråga av detta.
              Jag anser att det är viktigt att detta, själva sakfrågan, fungerar
              för enskilda människor. Då är det också viktigt att Åsa Torstensson
              ser till att det gör det på ett bra sätt i hela landet.
            </seg>
          </u>
          <note type="speaker" xml:id="i-7e665531bc46494b-0">
            Anf. 87 LARS U GRANBERG (s):
          </note>
          <u who="lars_u_granberg_5603e1" xml:id="i-7fd6bb2f801cbba8-3">
            <seg xml:id="i-4e1521d12797fd61-0">
              Fru talman! Inte en reflexion av Åsa Torstensson om den situation
              som Lars Westerberg, 80 år, har hamnat i. Han har klarat sig själv,
              han gör det inte längre. Han är synskadad, ensam och bor uppe
              i Svanstein och är tvungen att förlita sig på att människor sätter
              sig i bil och åker från Luleå till Svanstein, en ganska ordentlig
              vägsträcka, för att hjälpa honom att fixa räkningarna. Ingen reflexion!
            </seg>
            <seg xml:id="i-6e6b6c1cf3ca2e8b-0">
              Vi har haft en debatt förut i dag om funktionsnedsatta, och då
              gällde det hörselskadade, deras rätt och tillgängligheten i samhället.
              Jag vurmar för arbete runt tillgänglighet. Just nu håller vi på
              med ett ärende om att det är politiken som gör människor funktionshindrade.
              Politiken sätter upp hinder för människor som har varit fullständigt
              kapabla själva att klara sin situation. Men ingen reflexion från
              Åsa Torstensson om det!
            </seg>
            <seg xml:id="i-f4b7d26465013cf5-0">
              Jag hoppas att Åsa Torstensson ger ett svar till Lars Westerberg
              och dem som har hamnat i samma situation som han. Varför ska man
              helt plötsligt, när man har klarat sig själv, vara tvungen att
              förlita sig på att andra hjälper en? Varför, för att gå in på
              det Lars Johansson tog upp, ska man vara tvungen att gå till någon
              som man känner för att slippa betala höga avgifter för att skicka
              räkningar? Varför kan man inte vara självständig medborgare i
              vårt land när man har varit det?
            </seg>
            <seg xml:id="i-de322b045df3621a-0">
              Svara Lars Westerberg och de andra hur du har tänkt lösa det
              för dem! De är värda det. De har inte själva velat hamna i ett
              läge där de upplever att de ingenting är värda längre.
            </seg>
          </u>
          <note type="speaker" xml:id="i-a0a46a73f95aceee-0">
            Anf. 88 Statsrådet ÅSA TORSTENSSON (c):
          </note>
          <u xml:id="i-711b5da272af1802-26" who="unknown">
            <seg xml:id="i-b0a15498ca8bd38c-0">
              Fru talman! Både till Lars Johansson och till Lars U Granberg
              vill jag säga: Alla människor har rätt till grundläggande betaltjänster
              till rimliga priser. Det är därför som vi har ansvar för att upphandla
              tjänster också för dem som är äldre, över 80 år, och för dem som
              är funktionshindrade. Det ställs precis samma krav som det ställdes
              tidigare på upphandlingen med Svensk Kassaservice. Däremot är
              de nuvarande tjänsterna inte exakt desamma eftersom Post- och
              telestyrelsen inte har upphandlat dagskassor. Där var det en gränsdragning.
              Man förde samtal med till exempel Glesbygdsverket. Man trodde
              att marknaden skulle kunna fungera.
            </seg>
            <seg xml:id="i-3de1835131a009ba-0">
              Till både Lars Johansson och Lars U Granberg: Jag är helt medveten
              om den oro som förändringar alltid innebär. Information är A och
              O. Jag har beskrivit den informationsinsats som har gjorts och
              som fortsätter. Därtill är det naturligtvis, som jag svarat, avgörande
              att det hela fungerar. Det är därför som länsstyrelserna har till
              uppgift att följa upp och göra utvärderingar. Den tjänst som har
              varit i gång i knappt två månader är det oerhört viktigt att följa
              upp och värdera för att se om det behöver vidtas förändringar.
            </seg>
            <seg xml:id="i-105c76646ac35ff2-0">
              Det är också viktigt att blicka tillbaka för att förstå varför
              det blev en förändring. Det var så att färre och färre även på
              landsbygden efterfrågade Svensk Kassaservices tjänster. Lantbrevbärarnas
              transaktioner minskade med mer än 40 procent mellan 2004 och 2006.
              Det är en verklighet som våra lantbrevbärare kan beskriva. Det
              är en av orsakerna till att det nu har blivit en förändring.
            </seg>
            <seg xml:id="i-e062b6c2ba688064-0">
              Syftet är inte att försämra. Syftet är att skapa bra service
              för människor oberoende av var de bor och oberoende av vilken
              ålder de har. I ett övergångsläge kan jag förstå att det finns
              både oro och rädsla inför saker man inte känner igen. Målet är
              att det ska vara bra betaltjänster, som den enskilde har rätt
              till och ska kunna använda sig av på ett bra sätt.
            </seg>
            <seg xml:id="i-b0e3062a6ad272f8-0">
              Naturligtvis kommer jag att följa upp det som Lars Johansson
              efterlyser.
            </seg>
          </u>
          <note type="speaker" xml:id="i-04f827fb23a0d58b-0">
            Anf. 89 LARS JOHANSSON (s):
          </note>
          <u who="lars_johansson_1e1d92" xml:id="i-6319a3654438de10-2">
            <seg xml:id="i-1a91d0d9dbc76b0e-0">
              Fru talman! Tjänsten är inte densamma som tidigare. Jag tror
              att det är viktigt att konstatera det. Jag kan citera ur tidningen
              Smålandsposten den 24 januari i år där Edvard Karlsson är intervjuad:
            </seg>
            <seg xml:id="i-241f2c7575f5ac8b-0">
              Tidigare har Edvard Karlsson fått sina kontanter via lantbrevbäraren.
              Resten av pensionen fördes över till ett konto hos Nordea, sedan
              betalade han sina räkningar med hjälp av giro. Men sedan december,
              då Svensk kassaservice lades ned, fungerar inte det längre. Nu
              får han skjuts till Swedbank där han kan ta ut sin pension och
              betala en särskild uttagsavgift på 50 kronor.
            </seg>
            <seg xml:id="i-ea395f14fd8dea97-0">
              Det är just den här förändringen som har skett. Det är därför
              som informationen om att det skulle vara samma service som tidigare
              inte stämmer.
            </seg>
            <seg xml:id="i-2652479a6b78f5e8-0">
              Det andra som jag vill säga är att länsstyrelserna enligt artikeln
              ska redovisa sitt uppdrag till regeringen den 1 december i år.
              Det är alltså 13 månader efter det att förändringarna genomfördes.
            </seg>
            <seg xml:id="i-1da4a4665d1c024d-0">
              Jag vill uppmana statsrådet att korta den här tiden betydligt,
              att se till att man får en rapport om hur det fungerar och att
              återställa den ordning som gällde innan Kassaservice upphörde.
              Det är egentligen det som är utgångspunkten. Så har informationen
              varit tidigare det skulle inte bli någon förändring.
            </seg>
            <seg xml:id="i-ef0452e9a473affd-0">
              Då menar jag att man från regeringens sida är skyldig att se
              till att man återställer denna service till vad den var dessförinnan.
              Det måste gå att ordna det via lantbrevbärarna.
            </seg>
            <seg xml:id="i-dd609adb2e4578af-0">
              Jag har utgått från att den upphandling som PTS skulle göra byggde
              på att de enskilda skulle få samma service som tidigare och att
              man inte förfuskade under upphandlingen. Har man gjort det är
              det allvar. Då är det viktigt att man ingriper och gör en förändring.
            </seg>
          </u>
          <note type="speaker" xml:id="i-cfd897e25d4e50fc-0">
            Anf. 90 Statsrådet ÅSA TORSTENSSON (c):
          </note>
          <u xml:id="i-711b5da272af1802-27" who="unknown">
            <seg xml:id="i-9dda8e892db0b570-0">
              Fru talman! Jag sade att tjänsten inte är exakt densamma eftersom
              den inte är upphandlad på samma sätt som tidigare då Svensk Kassaservice
              under Posten hade ansvar. Men de äldre och funktionshindrade har
              på samma sätt som tidigare rätt till den utsträckta servicen.
              Där är det ingen skillnad i förhållande till tidigare.
            </seg>
            <seg xml:id="i-96ef6b8f0b577386-0">
              Lars Johansson inledde med att säga att informationen har varit
              felaktig och missvisande. Men det är samma funktioner, och samma
              grupperingar har rätt till den utsträckta servicen.
            </seg>
            <seg xml:id="i-19539ef440cd26c7-0">
              Vad gäller kostnader för girot kontra Svensk Kassaservice gick
              jag i detalj igenom detta. Det är inte alltid direkt jämförbara
              priser, men det är ganska så jämförbara prislägen som jag har
              beskrivit. Det är viktigt att det framgår.
            </seg>
            <seg xml:id="i-7252a1841ce72700-0">
              Som jag hela tiden sagt är det naturligtvis i ett övergångsläge
              svårt att nå fram med information. Jag är den första att bejaka
              det som Lars Johansson efterlyser. Det är viktigt att göra uppföljningar
              och utvärderingar av all typ av förändring. Människor har behov
              av att servicen fungerar i dag liksom den fungerade i november.
              Det kommer den i högsta grad att göra, och jag är noga med att
              det ska uppföljas för att vi ska kunna vidta förändring om så
              behövs.
            </seg>
          </u>
          <note xml:id="i-6e319001a2a0af84-9">
            Överläggningen var härmed avslutad.
          </note>
          <note xml:id="i-3c51a8b738393d0e-0">
            15 § Svar på interpellationerna 2008/09:255 och 293 om utbildning
            för varslade och arbetslösa
          </note>
          <note type="speaker" xml:id="i-451a06554f79ff6f-0">
            Anf. 91 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-28" who="unknown">
            <seg xml:id="i-1ca9f781f4b7a71c-0">
              Fru talman! Monica Green har frågat mig vad regeringen gör för
              de varslade. Vidare har hon frågat mig på vilket sätt jag kommer
              att agera för att varslade och arbetslösa kan skaffa sig påbyggnadsutbildningar
              inför kommande högkonjunktur. Matilda Ernkrans har frågat mig
              om jag anser att det finns några möjligheter att få till stånd
              ändringar så att anställda kan få utbildning utan att först bli
              arbetslösa och om jag avser att ta initiativ till sådana ändringar.
            </seg>
            <seg xml:id="i-d4359029f89732ca-0">
              För att möta de företag och människor som drabbas av varsel om
              uppsägningar och nedläggningar har regeringen gett regionala samordnare
              i uppdrag att för regeringens räkning samordna insatserna lokalt
              och regionalt. Dessutom har regeringen inrättat en nationell samordningsfunktion
              i form av en statssekreterargrupp. Det är viktigt att kraftsamla
              på regional nivå. Med lokala och regionala aktörer, såväl statliga
              som kommunala och privata, kan insatser och åtgärder effektivt
              anpassas så att de leder till resultat i form av nya företag och
              jobb.
            </seg>
            <seg xml:id="i-8e4f1dc9c7481124-0">
              För att öka möjligheterna till utbildning tillförs det reguljära
              utbildningssystemet ytterligare resurser. I propositionen Åtgärder
              för jobb och omställning föreslår regeringen såväl fler platser
              i gymnasial vuxenutbildning med yrkesinriktning, yrkesvux, som
              i yrkeshögskolan. Arbetslösa över 25 år kommer under 2009 och
              2010 att kunna ges möjlighet att få studiemedel med den högre
              bidragsnivån vid studier inom yrkesvux. Vidare föreslår regeringen
              en omfördelning av platser och anvisade medel inom universitet
              och högskolor för att möta den ökade efterfrågan på utbildningsplatser
              inom regioner särskilt hårt drabbade av varsel och uppsägningar.
              Människor ska kunna förnya och fördjupa sina kunskaper så att
              de står bättre rustade på arbetsmarknaden.
            </seg>
            <seg xml:id="i-aa883db9fc66f8ac-0">
              Vi har i Sverige en väl fungerande omställning, mycket tack vare
              de så kallade omställningsavtalen. De omfattar ungefär två miljoner
              arbetstagare, det vill säga ungefär hälften av arbetskraften,
              och har som syfte att ge arbetstagare som blir uppsagda på grund
              av arbetsbrist nya jobb genom omställningsåtgärder och ekonomiska
              stöd. Stöd ges i form av personlig rådgivning men kan också innebära
              exempelvis bidrag till kostnader för utbildning och kurslitteratur.
              Dessa avtal kompletterar den offentliga arbetsförmedlingens insatser
              och bidrar till att förbättra arbetsmarknadens funktionssätt och
              de anställdas trygghet.
            </seg>
            <seg xml:id="i-78a8fdff179012cd-0">
              Jag vill i detta sammanhang även lyfta fram Europeiska socialfondens
              program i Sverige som bland annat avser insatser för kompetensutveckling
              för sysselsatta. Medlen för detta uppgår till hela 3,6 miljarder
              kronor under perioden 20072013. Dessa projekt kan även inriktas
              på arbetstagare som varslats om uppsägning.
            </seg>
            <seg xml:id="i-bedc70d11295771d-0">
              Socialfondsprogrammet kan därigenom bidra till att på företagsnivå
              lindra effekterna av konjunkturnedgången samtidigt som det stärker
              den enskilde arbetstagarens möjligheter i en eventuell omställningssituation.
            </seg>
            <seg xml:id="i-5e4a42255dbb8eb2-0">
              Med detta vill jag ha sagt att det redan i dag finns goda möjligheter
              till utbildning för anställda och arbetslösa.
            </seg>
          </u>
          <note type="speaker" xml:id="i-1c67066d0e739155-0">
            Anf. 92 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-6">
            <seg xml:id="i-74ee5622dd9a0a90-0">
              Fru talman! Jag vill tacka för svaret, även om jag förstås inte
              är helt nöjd med det eftersom det egentligen inte är något riktigt
              svar på frågorna.
            </seg>
            <seg xml:id="i-72731d8ec8958d28-0">
              Sven Otto Littorin hänvisar till både det som arbetsmarknadens
              parter har åstadkommit, nämligen de fonder som fackförbund och
              arbetsgivare har byggt upp tillsammans, och till de sociala fonderna,
              och de gäller ju de redan arbetslösa. Min fråga gällde de varslade
              och huruvida vi nu kan stödja alla de varslade och rusta dem för
              att bättre kunna möta de krav som ställs i framtiden i ett modernt,
              teknikanpassat och miljöanpassat samhälle. Det behövs ju alltid
              vidareutbildningar och uppdateringar. De som är varslade i dag
              behöver få uppdatera sig och modernisera sitt sätt att jobba vidare
              där de jobbar i dag. Det är ju inte säkert att alla behöver sägas
              upp. Förhoppningsvis vänder lågkonjunkturen någon gång. Men det
              kan också vara så att de ska gå vidare ut i livet och söka andra
              arbeten, och då är det viktigt att ha en modern utbildning, en
              påbyggnadsutbildning.
            </seg>
            <seg xml:id="i-6006bcf4eec5d9a9-0">
              Nu har varselsamordnarna lagt fram sina förslag, de varselsamordnare
              som är utsedda eftersom länsarbetsnämnderna är nedlagda av den
              borgerliga regeringen. De får nu göra det arbete som länsarbetsnämnderna
              annars hade gjort. De har bland annat föreslagit att man ska ha
              möjlighet till utbildning under tiden som man är varslad och att
              man ska kunna ha en ersättning under den tiden.
            </seg>
            <seg xml:id="i-45fc4634905c9330-0">
              Nu har vi hört att det finns borgerliga ledamöter som tycker
              att det är bra, men regeringen har hittills sagt nej till de idéerna.
              Vi har märkt under den här tiden att regeringen säger nej till
              allting innan de släpas fram till att lägga fram ett eget förslag.
              Det har varit så under hela hösten. Man kallade sin egen budget
              för ett superpaket, som visade sig inte alls innehålla de muskler
              som behövdes för att möta lågkonjunkturen. Till slut fick regeringen
              krypa till korset och komma med ett krispaket för att försöka
              rädda det som räddas kan. Men vi har ändå långt kvar till att
              kunna möta alla de varslade som snart går ut i en arbetslöshet.
              Det behöver göras mycket, mycket mer.
            </seg>
            <seg xml:id="i-2ecc9ed2cadf6ebc-0">
              Jag tror inte att den borgerliga regeringen vill ha den massarbetslöshet
              som det skulle innebära om alla de varslade nu blir arbetslösa.
              Jag tror att regeringen faktiskt kommer att bli tvingad till att
              gå varselsamordnarna till mötes och låta människor få gå på utbildningar
              under tiden som de är varslade. Det tillhör tydligen spelets regler
              att man säger: Nej, nej, nej, för vi har den bästa politiken.
              Och sedan lägger man fram ett förslag med en liknande idé. Så
              jag hoppas på att regeringen även i detta fall ändrar sig och
              går varselsamordnarna till mötes. I så fall är jag glad för det,
              men hittills har regeringen inte kommit med några sådana förslag
              utan hänvisar till arbetsmarknadens parter, till den svenska modellen
              med starka fackföreningar och så vidare. Men bakvägen försöker
              man undergräva möjligheten att bedriva en fackföreningsrörelse.
              Man försöker ju tvinga bort folk från både fackföreningarna och
              a-kassan, så man undergräver möjligheterna bakvägen. Trots att
              man i retoriken säger att det är bra med den svenska modellen
              försöker man rycka undan mattan.
            </seg>
            <seg xml:id="i-f9b3931f30dc594f-0">
              Jag är alltså inte nöjd med svaret. Men jag tror att Sven Otto
              Littorin snart har övertygat Anders Borg om att det här är en
              viktig åtgärd.
            </seg>
          </u>
          <note type="speaker" xml:id="i-5cd815c2e6e79d33-0">
            Anf. 93 MATILDA ERNKRANS (s):
          </note>
          <u who="matilda_ernkrans_a2e584" xml:id="i-3e2bd8ab848b39d7-0">
            <seg xml:id="i-7a0e66e754d5a9e4-0">
              Fru talman! Också jag vill tacka ministern för svaret på interpellationen.
              Men jag måste också instämma i det som Monica Green anför, att
              det inte duger att lämna ett svar som är ett icke-svar, för du
              svarar faktiskt inte på det vi frågar om.
            </seg>
            <seg xml:id="i-0a56a26aedce9353-0">
              Vi frågar om det kan vara en god idé och tanke att låta de människor
              som riskerar att bli uppsagda och arbetslösa sätta sig ned med
              Arbetsförmedlingen, den fackliga organisationen och arbetsgivaren
              och fundera på om det finns någon form av utbildning som de som
              enskilda personer skulle kunna ha nytta av och som företaget skulle
              kunna ha nytta av, som kan rusta dem och företaget starkare nu
              under lågkonjunkturen för att möta de nya jobb och den högkonjunktur
              som någon gång kommer. Kan vi hitta en sådan lösning? Och kan
              vi få en finansiering för det? Det svarar tyvärr inte arbetsmarknadsminister
              Littorin på, och det är den frågan som jag har ställt.
            </seg>
            <seg xml:id="i-8c2925f33009e508-0">
              Jag bär med mig den frågan från otaliga besök och möten med människor
              som riskerar att bli arbetslösa, med människor som redan har blivit
              arbetslösa, med arbetsgivare och med fackliga företrädare. Jag
              bär med mig den frågan från varselsamordnarna hemma i Örebro län,
              för också de har fört fram att det här är oerhört viktigt. Det
              är ett sätt att investera i utbildning, investera i nya jobb och
              se till att rädda så många människor vi kan undan arbetslöshet,
              men också se till att rädda så många företag, arbetsplatser, kunskaper
              och kompetens som vi kan i den här lågkonjunkturen, för vi kommer
              att behöva det så småningom.
            </seg>
            <seg xml:id="i-b78dae6ad48adaa6-0">
              Arbetsmarknadsminister Littorin hänvisar till socialfonderna.
              Det finns inga nya pengar där. Du hänvisar till omställningsavtalen,
              men de gäller dem som redan är uppsagda. Det jag och många med
              mig efterfrågar är något annat, något ytterligare, något lite
              mer.
            </seg>
            <seg xml:id="i-9feaa7595e9fc9ee-0">
              Det duger inte. Svaret duger inte, och det politiska hantverket
              duger inte när det gäller hur du och din regering hanterar den
              här finanskrisen.
            </seg>
            <seg xml:id="i-3c7a1bed94b20143-0">
              Den internationella finanskrisen är naturligtvis inte den borgerliga
              regeringens fel. Den rullar över världen. Men det politiska hantverket,
              hur ni hanterar finanskrisen och lågkonjunkturen här i Sverige,
              hur ni hanterar dem som varslas, dem som riskerar att bli arbetslösa,
              dem som redan har blivit arbetslösa, privata företagare och offentlig
              sektor är ditt ansvar, arbetsmarknadsminister Littorin.
            </seg>
            <seg xml:id="i-755e96b88c0cb10a-0">
              Det är du och din regering som har val att göra. Ni kan fortsätta
              på den inslagna vägen med stora skattesänkningar, med mest till
              de redan välbeställda. Ni lånar pengar i år för att sänka skatten
              med 12 000 spänn för de redan rikaste i det här samhället. Ni
              skulle kunna använda de pengarna till att investera i kompetens,
              utbildning och nya jobb, men ni väljer att inte göra det.
            </seg>
            <seg xml:id="i-27cf85bd19575e66-0">
              Jag hoppas att du här i dag kan ge åtminstone en hint om att
              ni i alla fall funderar lite på det vi i den rödgröna alliansen,
              oppositionen, arbetsgivare, fackliga företrädare och varselsamordnare,
              inte bara från Örebro län, för fram. Det behövs mer. Det behövs
              framför allt extra insatser för att behålla kompetens, duktigt
              folk, ute i våra företag.
            </seg>
            <seg xml:id="i-35894b5d325510ba-0">
              Nu har jag nästan bara pratat om den privata sektorn. Jag återkommer
              och pratar om den offentliga sektorn, om våra lärare, undersköterskor,
              barnskötare och förskollärare, som kommer i nästa varselvåg.
            </seg>
          </u>
          <note type="speaker" xml:id="i-4c1c0ededfd654d6-0">
            Anf. 94 LARS JOHANSSON (s):
          </note>
          <u who="lars_johansson_1e1d92" xml:id="i-6319a3654438de10-3">
            <seg xml:id="i-7da5e4e91b6a7664-0">
              Fru talman! Skälet till att jag anmälde mig till debatten är
              att jag hade en debatt med Sven Otto Littorin ganska tidigt i
              höstas jag tror rent av att det var i september då vi såg att
              varslen var på väg. Då fick jag svaret: Det är bara varsel. Arbetslösheten
              är inte så hög.
            </seg>
            <seg xml:id="i-7f03cb3b278972dd-0">
              Frågan var vilka åtgärder regeringen tänkte vidta. Svaret var
              att man inte tänkte vidta några åtgärder. Nu är ni sent ute. Nu
              har det gått drygt ett halvår. Väldigt många av de förhandlingar
              som gör att människor drabbas av öppen arbetslöshet är genomförda.
              Regeringen sträckte inte ut en hand till de fackliga organisationerna
              och till företagen och sade att man var beredd att diskutera hur
              man gemensamt skulle lösa den här stora sysselsättningskrisen
              så att människor kunde ha kvar sina anställningar och därmed också
              kunde fortsätta att betala sina skatter och avgifter och återkomma
              i produktionen den dagen sysselsättningen går upp igen.
            </seg>
            <seg xml:id="i-0535fa7b770cb960-0">
              Regeringen har visat sig helt kallsinnig till detta och i stället
              föreslagit att de så kallade varselsamordnarna ska komma med förslag.
              Jag har sett de här förslagen, och jag tycker att många av de
              förslagen verkar vettiga också, men det börjar bli lite sent.
              Förhandlingarna är avslutade på väldigt många företag. De människorna
              är redan drabbade. De står där och har inget alternativ. Det blir
              arbetslöshet och a-kassa, om de nu är medlemmar i a-kassan. Det
              börjar bli sent. Gör inte om misstaget en gång till, utan se nu
              till att följa de råd som kommer från varselsamordnarna, fackliga
              organisationer, näringslivet och Arbetsförmedlingens egen organisation,
              inte minst i mitt eget hemlän. Där säger man väldigt tydligt att
              vi måste få mer resurser som gör att människor kan vara kvar på
              sina arbetsplatser och så att man kan bedriva utbildnings- och
              praktikinsatser på arbetsplatserna samtidigt som arbetsgivare
              och samhället delar på kostnaden. Det är den väg man bör gå i
              en sådan här situation, precis som man gör i andra länder.
            </seg>
            <seg xml:id="i-64e995fb7f75fdd7-0">
              Jag förstår inte varför regeringen hela tiden så hårdnackat säger
              nej till det. Det är att ta ett socialt ansvar, att känna socialt
              för människor som hamnar i arbetslöshet om man inte vidtar åtgärder.
            </seg>
            <seg xml:id="i-598f3aa87d0c0904-0">
              Upp till bevis, ministern! Återkom med konkreta förslag och gå
              varselsamordnarna till mötes nu!
            </seg>
          </u>
          <note type="speaker" xml:id="i-f0f695a1ced34d34-0">
            Anf. 95 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-29" who="unknown">
            <seg xml:id="i-54a8500de34c0480-0">
              Fru talman! Låt mig först tacka för interpellationerna. Nog är
              det lätt att vara överens om grunddiskussionen, att utbildning
              är bra. Det är någonting som alltid är bra att ha med sig och
              bra att satsa på framför allt i svåra tider.
            </seg>
            <seg xml:id="i-e9832a26dc9562a0-0">
              Dessutom är det viktigt att vi kommer ihåg att många av dem som
              har varslats eller till och med sagts upp nu är yngre personer
              på arbetsmarknaden. Deras möjligheter att få ytterligare utbildning,
              till exempel komplettera en gymnasieutbildning som inte blev klar,
              är oerhört viktiga.
            </seg>
            <seg xml:id="i-72a45f3b693c70a3-0">
              Grunden för hur jag ser på detta är att det är det ordinarie
              utbildningssystemet som är bäst skickat att generera utbildning
              och ta hand om utbildningsfrågor. Arbetsförmedlingen bör vara
              bäst på att förmedla arbeten.
            </seg>
            <seg xml:id="i-66794dfc9af0cd3a-0">
              Jag har hört flera gånger från flera personer här att vi är sent
              ute och att vi inte gör någonting. Men jag vill påpeka att decemberpaketet,
              som vi presenterade och där pengarna var klara redan någon vecka
              efter att det presenterades, omfattar insatser för 60 000 personer
              i år. Utöver det har totalt 3,3 miljarder kronor satsats inom
              utbildningssystemet. Yrkeshögskolan har fått mer resurser och
              fler platser. Yrkesvux får fler platser och mer resurser. Komvux
              får fler platser och mer resurser. Vi satsar på gymnasial lärlingsutbildning
              och höjt studiebidrag för dem som är över 25 år och går tillbaka
              till skolbänken. Man kan ju säga att det gäller personer som har
              lämnat sina jobb. Ja, det är sant. Men dessutom är det så att
              i dag finns mer än 2,8 miljarder kvar i Socialfondens programområde
              1 för kompetensutveckling för personer som är anställda och varslade.
              Det finns 2,8 miljarder redo att söka i dag.
            </seg>
            <seg xml:id="i-5ef575e8dcadda81-0">
              Det är just den typen av utbildningsinsatser som man kan genomföra
              under varselperioden. Vi har också tryckt på EU-kommissionen för
              att det ska var möjligt att också utbetala de medlen efter det
              att den formella anställningen har upphört, så att man under varselperioden
              kan få påbörja en utbildning som sedan avslutas efter det att
              man i formell mening har slutat sin anställning.
            </seg>
            <seg xml:id="i-20b4d1c8cee5c39e-0">
              Det vi har sagt nej till är permitteringslöner eller någon annan
              konstruktion som lyfter av lönekostnader från privata företag.
              Det har vi sagt nej till. Vi har inte sagt nej till utbildning
              under varselperioder. Det säger vi ja till. Det är en bra idé.
              Men att ta medel från de arbetslösa för att betala lönekostnader
              i privata företag är att ta resurser från de allra svagaste på
              arbetsmarknaden, de långtidsarbetslösa, personer med rehabiliteringsbehov
              och personer med olika typer av problem som vi måste hjälpa också
              i svåra tider.
            </seg>
            <seg xml:id="i-83bbb62a5faea389-0">
              Dessutom är problemet med ett permitteringslönesystem eller vad
              vi nu väljer att kalla det för man kan prata om alla möjliga varianter
              på detta att det inte finns några garantier. Vi hade ett sådant
              system åren 19851994 som den socialdemokratiska regeringen tog
              bort i budgetpropositionen direkt efter valet 1994. Det finns
              inga garantier i det systemet. Trots att vi hade ett permitteringslönesystem
              under 90-talskrisen fick vi 550 000 fler arbetslösa.
            </seg>
            <seg xml:id="i-b0b2b7d309e4d6c9-0">
              Problemet är att det inte går att skaka fram kunder. Det kan
              ingen av oss, men däremot kan vi hjälpa till i omställningen för
              den enskilde. Det är bland annat därför jag är oerhört glad och
              tacksam för att vi fick närmare 4 miljarder kronor i decemberpaketet
              för arbetsmarknadspolitiska insatser bara i år. Det innebär coacher,
              arbetspraktik med mera.
            </seg>
            <seg xml:id="i-50d9c35dbd7f94ac-0">
              Lars Johansson tyckte att vi skulle ta ett socialt ansvar. Jag
              är för det, men att betala Volvos löner med pengar som ska gå
              till långtidsarbetslösa är inte att ta socialt ansvar.
            </seg>
          </u>
          <note type="speaker" xml:id="i-f7f729b033f95e00-0">
            Anf. 96 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-7">
            <seg xml:id="i-fc6ef085c0109368-0">
              Fru talman! Jag tror faktiskt att arbetsmarknadsministern dribblar
              med siffrorna för att komma undan, skylla ifrån sig och mildra
              kritiken. Nu hänvisar han till decemberpaketet.
            </seg>
            <seg xml:id="i-cfb604227ae35568-0">
              Under hela hösten sade ni: Vi har en jättebra budget. Den kommer
              att räcka. Vi visste att allt detta skulle inträffa, och därför
              har vi redan intecknat allting. Det kommer att bli enormt bra
              med allt vi gör i den budgeten.
            </seg>
            <seg xml:id="i-d9f03617998f97ae-0">
              Och när vi sade att det inte skulle komma att räcka påstod ni
              här i kammaren att vi hade fel. Bland annat Sven Otto Littorin
              sade det och även andra ministrar. Och när Svenskt Näringsliv
              sade det sade ni att de också hade fel. Och när fackföreningsrörelsen
              sade det sade ni att de hade fel.
            </seg>
            <seg xml:id="i-8c92b90d22832677-0">
              Men sedan insåg ni läget i december: Oj då, det var visst som
              oppositionen sade! Vi måste komma med mer pengar här eftersom
              det blir en så hög arbetslöshet nu.
            </seg>
            <seg xml:id="i-801c047c5ed302be-0">
              Ni påstod att ni var väl förberedda, och ändå togs ni på sängen.
              Ni visste inte om att det kommer en lågkonjunktur efter en högkonjunktur.
              Ni visste inte att man ska bädda under de goda åren för de dåliga
              åren.
            </seg>
            <seg xml:id="i-4c3e33c938ede1c5-0">
              Nu står vi där vi står. Ni har dribblat bort högkonjunkturen.
              Ni har slösat bort den med gigantiska skattesänkningar för dem
              som redan har det bra. 80 miljarder sänkte ni skatterna med. Ni
              har också sett till så att 70 procent av utbildningen för de arbetssökande
              har tagits bort, och ni har sett till att en halv miljon människor
              har lämnat a-kassan. Det kan ni inte skylla någon internationell
              lågkonjunktur för, för det är hemmasnickrat. Det är ni som har
              ökat klyftorna i samhället, inte den internationella lågkonjunkturen.
            </seg>
            <seg xml:id="i-9be8fcb2f6f10c0e-0">
              När vi i Skövdes fullmäktige hade ett extra möte om den krissituation
              som det faktiskt innebär när Volvo varslar i Skövde vi blev informerade
              av Arbetsförmedlingen, och vi hörde på olika synpunkter från olika
              personer sade kommunchefen där att det behövs dubbelpaket. Det
              behövs utbildning, men det behövs också ersättning till dem som
              går de här utbildningarna. Dessutom har vi hört både borgerliga
              politiker som Eva Flyborg, Ulrika Carlsson och andra säga att
              det som varselsamordnarna har lagt fram som förslag, att man behöver
              ha både utbildning och uppehåll, alltså ersättning, när man går
              den här utbildningen, är goda idéer. Jag tror alltså att ni kommer
              att vika er även i den här frågan. Men ni spretar hur länge som
              helst och säger: Nej, vi har gjort allt som behöver göras. Allt
              som behövs i framtiden har vi redan förutsett, och därför innebär
              våra förslag jättebra saker, och vi är så nöjda med det som är.
            </seg>
            <seg xml:id="i-0d970dc46fe1f348-0">
              Jag tycker inte att man ska vara så nöjd om man är i Sven Otto
              Littorins kläder. Man kan inte vara nöjd när man har slarvat bort
              en högkonjunktur och går in i en lågkonjunktur där vi får se arbetslöshetssiffror
              som vi inte har sett maken till sedan det var en borgerlig regering
              förra gången. Då kan man inte vara nöjd med den situation vi har
              i dag. Vi måste se till så att vi bäddar för de personer som nu
              är varslade, se till att de får en möjlighet till utbildning och
              se till så att de står rustade för ett bättre, modernt arbete
              när konjunkturen går upp igen. Ni kan inte lämna de personerna
              i sticket!
            </seg>
            <seg xml:id="i-a83293b17063d0c3-0">
              Ta ert förnuft till fånga! Övertyga Anders Borg, Littorin!
            </seg>
          </u>
          <note type="speaker" xml:id="i-86b73a00e5486468-0">
            Anf. 97 MATILDA ERNKRANS (s):
          </note>
          <u who="matilda_ernkrans_a2e584" xml:id="i-3e2bd8ab848b39d7-1">
            <seg xml:id="i-855b5a152bdc1b6b-0">
              Fru talman! Jag fortsätter där Monica Green slutade, ministern.
              Övertyga Anders Borg, om det är honom du måste övertyga, om att
              det inte räcker, om att det inte duger och om att det måste till
              mer!
            </seg>
            <seg xml:id="i-9db38109dfb2f0d9-0">
              Människor varslas varje dag i Sverige. Bara hemma i mitt län,
              Örebro län, varslade i dag Valåsens sågverk i Karlskoga 80 av
              sina 120 anställda. I går varslade Green Cargo i Hallsberg 49
              personer. Varje dag är det nya människor som varslas om uppsägning.
              Vi är snart uppe i över 3 500 varsel bara i Örebro län, och det
              handlar om människor. Det är människor bakom varenda siffra. Det
              är människor som behöver vårt gemensamma stöd.
            </seg>
            <seg xml:id="i-28621e0f4e88a716-0">
              Känner inte ansvarig minister en viss oro? Det är ju faktiskt
              bara den borgerliga regeringen som är nöjd. Det var bara ni som
              var nöjda med det ni kallade för superpaketet i september förra
              året. Alla andra sade att det inte skulle komma att räcka. Det
              är bara ni som är nöjda med det du kallar decemberpaketet. Alla
              andra sade: Det är bra att ni kommer med någonting nu ett litet
              krispaket men det är alldeles för dåligt. Vi från den rödgröna
              alliansen, från oppositionen, var djupt kritiska. Det var för
              lite, för dåligt och för sent. Men Svenskt Näringsliv var också
              kritiska, de fackliga organisationerna och nationalekonomerna
              likaså, och jag kan fortsätta uppräkningen.
            </seg>
            <seg xml:id="i-8a4f3d3af4ed3d7c-0">
              Känner inte ministern en viss oro beträffande att det bara är
              den borgerliga regeringen som är nöjd?
            </seg>
            <seg xml:id="i-8f1e1889837272d9-0">
              Jag sade i mitt tidigare inlägg att jag skulle återkomma till
              de kvinnor som finns i våra kommuner och landsting, för det är
              där nästa varselvåg kommer. Nu har vi sett en stor varselvåg i
              privat sektor, framför allt kopplad till fordonsindustrin, och
              den fortsätter rulla på. Regeringen har visat att man inte är
              beredd att ta det fulla ansvaret för den krisen. Nu kommer nästa.
              Nu är det kommuner och landsting som på grund av minskade skatteintäkter
              och frysta statsbidrag som den här borgerliga regeringen har beslutat
              om inte längre får pengarna att räcka till. Nu är det kvinnorna
              barnskötarna, undersköterskorna, sjuksköterskorna, lärarna och
              förskollärarna som går med oro i magen och undrar: När kommer
              jag att bli varslad? Kommer jag att få behålla mitt jobb eller
              inte?
            </seg>
            <seg xml:id="i-616c85bb777f1b5e-0">
              Här om någonstans kan ju faktiskt den sittande regeringen göra
              skillnad. Här kan man bestämma sig för att: Vi räddar jobben!
            </seg>
            <seg xml:id="i-259033fa4d67bd07-0">
              I den här extrema lågkonjunkturen och finanskrisen, som vi är
              inne i, är det viktigare att rädda jobben än att spä på arbetslösheten.
              Men också här kliver ni åt sidan och säger: Nej, vi tänker inte
              stödja kommuner och landsting med ökade statbidrag. Det får nog
              lov att rulla på, och så följer vi utvecklingen och ser vad som
              händer.
            </seg>
            <seg xml:id="i-27626d9e25409ba5-0">
              Avslutningsvis, i det här inlägget, känner jag mig lite sorgsen,
              men jag är glad över att jag får ett tydligt besked om att det
              inte kommer att räddas några jobb eller någon kompetens i företag
              eller offentlig sektor genom att pengar satsas på utbildning för
              dem som riskerar uppsägning. Jag är tacksam för att ha fått ett
              så tydligt svar, men jag är djupt oroad, och jag avslutar som
              jag börjar: Prata förnuft med Anders Borg, Sven Otto Littorin!
            </seg>
          </u>
          <note type="speaker" xml:id="i-09f5efa7df89802e-0">
            Anf. 98 LARS JOHANSSON (s):
          </note>
          <u who="lars_johansson_1e1d92" xml:id="i-6319a3654438de10-4">
            <seg xml:id="i-e0e2cba148dde5de-0">
              Fru talman! Det är som Sven Otto Littorin säger: Vi har olika
              syn på hur man ska se till så att människor blir kvar i företagen.
              Men det kan inte ha gått ministern förbi att TCO helt nyligen
              presenterade en studie kring att den svenska a-kassan är den sämsta
              a-kassan i Norden numera. Det är alltså en ännu svårare situation
              för människor som blir arbetslösa i dag än tidigare därför att
              ersättningen blir mycket lägre. Det gör att det har ännu större
              betydelse att man kan ha kvar sin anställning.
            </seg>
            <seg xml:id="i-155588156ddbdd9a-0">
              Sedan tycker jag fortfarande naturligtvis att det är viktigt,
              när man som facklig förhandlare förhandlar med arbetsgivaren,
              att de inte ska hålla på med sina bonusar till sina direktörer
              och att de inte ska dela ut vinster till sina aktieägare när företaget
              är i kris. Det är självklarheter. Vi är helt klara på den punkten.
              Så måste det vara i ett sådant läge. Då gäller det att slå vakt
              om de resurser man har i företaget.
            </seg>
            <seg xml:id="i-63a2f0061d90456f-0">
              Men samtidigt är det ju viktigt att samhället visar ett engagemang
              och visar att man tycker att det är viktigt att man har kvar sitt
              folk i företaget så länge som möjligt. Vi är alla överens om att
              den depression som råder i ekonomin nu ju kommer att vända så
              småningom. Då är det bra att kunna bibehålla kompetensen och utöka
              och förbättra kompetensen i företagen. Det är ju därför man ska
              investera i de människor som finns kvar i företagen.
            </seg>
            <seg xml:id="i-9bd6a8f3c7244baf-0">
              Och det är därför som det är viktigt att staten också är med
              och deltar i den finansieringen, innan människorna har blivit
              arbetslösa och lämnat arbetsplatsen, för sedan är det svårare
              att få tillbaka dem. Det är där poängen ligger, och det är där
              man kan komma in i en förhandling. Jag menar att det instrumentet
              har ni inte tagit fram och givit möjligheter för de fackliga organisationerna
              att ha med sig tillsammans med Arbetsförmedlingen i de permitteringsförhandlingar
              som har varit.
            </seg>
            <seg xml:id="i-11605c94fc0e9292-0">
              Gör inte om misstaget utan se till att den resursen ges för de
              fortsatta förhandlingarna. Det är inte slut med permitteringarna,
              tyvärr.
            </seg>
          </u>
          <note type="speaker" xml:id="i-c744fa53841c9ab1-0">
            Anf. 99 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-30" who="unknown">
            <seg xml:id="i-b4d1f760eb7e322c-0">
              Fru talman! Nej, det är nog inte det, tyvärr, och jag är precis
              lika orolig som interpellanterna, speciellt Matilda Ernkrans,
              som pekar på den personliga oro som de som blir varslade eller
              får uppsägningsbesked naturligtvis känner. En vass prognosmakare
              som jag känner uttalade att detta och nästa år skulle bli ett
              par ursäkta uttrycket skitår. Tyvärr finns det väl ingen anledning
              att revidera den prognosen, framför allt vad gäller de direkt
              berörda, de som kommer att förlora jobbet under dessa år, samt
              deras familjer.
            </seg>
            <seg xml:id="i-98910093548b244b-0">
              Monica Green går loss och lämnar interpellationens frågor för
              en allmän attack på regeringen, och det förstår jag; det är Monica
              Greens rätt att göra det. Om jag försöker gå tillbaka till den
              grundläggande frågeställningen i interpellationen vad vi kan göra
              för att arbetslösa ska ha möjlighet att skaffa sig en påbyggnadsutbildning
              eller motsvarande vill jag upprepa det som jag försökte säga i
              mitt första inlägg, nämligen att det finns flera sådana möjligheter
              i dag.
            </seg>
            <seg xml:id="i-f57654c4d8340260-0">
              För att åter sammanfatta har vi alltså 3,3 miljarder kronor mer
              till utbildningssystemet i budgeten och i decemberpaketet. I decemberpaketet
              har vi 4 miljarder mer till arbetsmarknadspolitiska insatser,
              och 2,8 miljarder finns i dag redo i Europeiska socialfonden för
              utbildningsinsatser för personer som är anställda och har blivit
              varslade.
            </seg>
            <seg xml:id="i-218368503effa792-0">
              Jag delar naturligtvis Lars Johanssons bedömning att det är mycket
              bättre att försöka behålla kompetensen än att dela ut vidlyftiga
              bonusar till vd:ar. Det är lätt att ansluta sig till den slutsatsen.
              Lars Johansson vill att vi ska vara mer aktiva från statens sida
              genom att gå in och på olika sätt finansiera inte bara utbildningsinsatsen
              i sig utan också lönekostnaden, och det är det jag har problem
              med. När det gäller utbildningsinsatsen i sig vill jag dock påpeka
              att av de 2,8 miljarder som nu finns redo i Europeiska socialfonden
              är hälften av medlen samfinansierade av staten via statsbudgeten.
              Det är så systemet fungerar.
            </seg>
            <seg xml:id="i-2b15c922db1d19e6-0">
              Det finns alltså resurser redo i dag. Vi har 60 000 fler som
              omfattas av decemberpaketet i olika delar, och på det sättet har
              vi möjlighet att försöka hjälpa dem tillbaka.
            </seg>
            <seg xml:id="i-b0854ff7d341b6db-0">
              Det grundläggande problemet är och det vet jag att Lars Johansson
              och interpellanterna är överens med mig om att vi inte kan trolla
              fram kunder till företagen. Ingen av oss är prognosmakare nog
              för att kunna säga när det vänder eller veta hur lång tid vi ska
              ha olika typer av permitteringslönesystem. Det gamla systemet
              gällde i 45 dagar. Finns det någon som på fullt allvar tror att
              den internationella lågkonjunkturen ska vända på 45 dagar? Nej,
              det är det ingen som tror. Förmodligen kommer det att dröja bra
              mycket längre. Det blir ett dyrt och trubbigt instrument utan
              några som helst garantier.
            </seg>
            <seg xml:id="i-260f442cd23d9e9c-0">
              Risken är uppenbar att vi tränger undan resurser som vi avsatt
              för långtidsarbetslösa, funktionshindrade, personer med invandrarbakgrund,
              personer med olika typer av problem i livet som sett både en och
              annan högkonjunktur passera. Risken är att de inte ska få några
              resurser för att en duktig metallare på Volvo i stället ska kunna
              få utbildning betald av staten i form av lön en dag i veckan eller
              motsvarande.
            </seg>
            <seg xml:id="i-32e76a783a1bea0f-0">
              Jag vet inte vad interpellanterna och Lars Johansson säger, men,
              fru talman, jag har väldigt svårt att argumentera för den sortens
              ordning, även om jag förstår den oro som interpellanterna och
              Lars Johansson ger uttryck för.
            </seg>
          </u>
          <note type="speaker" xml:id="i-e0b5711f4d67ab35-0">
            Anf. 100 MONICA GREEN (s):
          </note>
          <u who="monica_green_27bd8b" xml:id="i-ca1a62783cb9ae65-8">
            <seg xml:id="i-fb0e95454825ede3-0">
              Fru talman! Littorin anklagar mig för att gå utanför interpellationen.
              Det är för att Littorin säger att de inte kan använda pengarna
              för de långtidsarbetslösa. De kan inte se till att metallarbetarna
              får den utbildning som de behöver.
            </seg>
            <seg xml:id="i-6ecfee6607654340-0">
              Det är ju inte det regeringen använt pengarna till. De har använt
              pengarna till de gigantiska skattesänkningarna. De har sänkt skatterna
              med 80 miljarder. Littorin kan stå och göra miner, men det är
              faktiskt sant. Det är vad regeringen gjort. Man gick till val
              på att öka skillnaderna i samhället. Vi fick höra att det måste
              vara större skillnad, att det måste finnas incitament. Och så
              sänkte man skatterna med 80 miljarder och såg till att de arbetslösa
              och sjuka fick sämre ersättning.
            </seg>
            <seg xml:id="i-e26211a42ca5c088-0">
              Sedan säger Littorin att vi inte kan prata om det, att det inte
              hör hit, att det är något annat. Det hör visst hit. Allt hänger
              ihop. Eftersom ni valt den vägen, Sven Otto Littorin, finns nu
              inte pengar för att alla som behöver utbildning ska kunna få det.
              Ni valde väg. Ni satsade på dem som hade det bäst. Ni såg till
              att höginkomsttagarna fick sänkta skatter och bättre möjligheter
              än de som står längst bort från arbetsmarknaden.
            </seg>
            <seg xml:id="i-d75f5d9c23fe99db-0">
              Det är ni som har valt den vägen. Ni har slarvat bort högkonjunkturen.
              Sedan kan Littorin inte stå i kammaren och påstå att det inte
              hänger ihop. Ni har lagt budgeten. Ni hade inte behövt slarva
              bort högkonjunkturen här hemma. Att vi och alla andra nu är inne
              i en lågkonjunktur vet jag, men vi skulle ha varit bättre rustade
              om vi hade haft kvar utbildningsplatserna och inte behövt bygga
              upp dem nu. Precis som Lars Johansson sade tidigare är det väldigt
              sent att börja med det nu, för det är nu alla dessa utbildningar
              behövs. Det är nu man behöver känna trygghet och veta att man
              kommer att klara sig ur lågkonjunkturen.
            </seg>
          </u>
          <note type="speaker" xml:id="i-8163810d19e04313-0">
            Anf. 101 MATILDA ERNKRANS (s):
          </note>
          <u who="matilda_ernkrans_a2e584" xml:id="i-3e2bd8ab848b39d7-2">
            <seg xml:id="i-06bb9703bd863f42-0">
              Fru talman! Det är du, Sven Otto Littorin, och din högerregering
              som gör också det här året till ett skitår. Det handlar om hur
              man väljer att använda det politiska hantverket, de politiska
              verktygen. Det är det som bildar människors vardag.
            </seg>
            <seg xml:id="i-48dbd6735104e23b-0">
              Ni slarvade bort högkonjunkturen genom stora skattesänkningar.
              80 miljarder av våra gemensamma pengar sitter nu de allra mest
              välbeställda i vårt samhälle på. De pengarna hade varit bra att
              ha. De hade behövts i lågkonjunkturen. Det är alltså du och din
              högerregering som kommer att göra även detta år till ett skitår
              om vi inte kan hoppas på möjligheten att ni tänker om, att du
              kan övertyga Anders Borg om att det finns andra sätt att ta sig
              an frågan.
            </seg>
            <seg xml:id="i-e5d1a3c4f1770c3b-0">
              Det finns andra förslag till hur man tar sig ur en lågkonjunktur,
              hur man gör en lågkonjunktur rimligare och bättre för människorna
              att ta sig igenom. Vi i den rödgröna alliansen har lagt fram sådana
              förslag i riksdagen. Våra socialdemokratiska förslag omfattar
              20 miljarder kronor och ryms väl inom budgetmarginalen.
            </seg>
            <seg xml:id="i-e45ffbc0870ed880-0">
              Det finns exempelvis spetskompetensutbildning för att dämpa varselvågen,
              alltså utbildning för anställda som riskerar uppsägning. Det finns
              ett antal miljarder till våra kommuner och landsting för att rädda
              jobben och välfärden. Det finns andra sätt, men framgång kräver
              rättvisa. Sverige kan bättre.
            </seg>
          </u>
          <note type="speaker" xml:id="i-683bcff4dd039965-0">
            Anf. 102 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-31" who="unknown">
            <seg xml:id="i-c98c6474a216f7ff-0">
              Fru talman! Vi ser just nu det största efterfrågefallet i ekonomin
              på decennier. Jag noterar att Storbritanniens finansminister,
              som är socialdemokrat, pratar om det här året som det värsta på
              hundra år. När man i ett sådant läge har en ekonomi vars exportandel
              är ungefär 50 procent finns det naturligtvis en begränsning i
              de verktyg som vi gemensamt rår över, alldeles oavsett om man
              är moderat eller socialdemokrat. Det är så.
            </seg>
            <seg xml:id="i-99c6a8c036075ade-0">
              Samtidigt blir jag lite bekymrad när jag hör interpellanterna
              prata om skattesänkningar som någonting ont. Jag vill påminna
              om att 97 procent av löntagarna har fått mer än 1 000 kronor per
              månad i skattesänkning. Om man argumenterar som oppositionen gör
              undrar jag: Betyder det att ni vill höja dessa skatter? Vill ni
              i det här läget dra in köpkraft från hushållen? Är det en bra
              idé för att få konsumtionen att fungera? Det kan ni väl inte ens
              själva tro på.
            </seg>
            <seg xml:id="i-f059244e4f2c3c6d-0">
              Fru talman! Sverige står väl rustat. Sysselsättningen har ökat
              rekordartat de senaste åren. Det vet också interpellanterna. Det
              i sin tur har varit en av de bidragande orsakerna till urstarka
              statsfinanser. Sverige har som vi vet lika mycket i överskott
              som andra länder har i underskott när vi nu gemensamt går in i
              de tuffa åren. Det innebär att vi har möjlighet att göra det som
              jag redovisat i dag och som jag gärna drar en gång till.
            </seg>
            <seg xml:id="i-96c2078625229c7c-0">
              Vi har 3,3 miljarder mer till utbildningssystemet. Det gäller
              yrkesvux, yrkeshögskola, praktikplatser, olika typer av lärlingsutbildningar,
              komvux och liknande samt ökat studiestöd för dem som är över 25
              år. Vi har 4 miljarder mer, bara i år, till arbetsmarknadspolitiska
              insatser. Det handlar om coacher för dem som nu blir arbetslösa
              och behöver hjälp att komma vidare. Det handlar också om olika
              typer av praktikplatser och utbildningar. Dessutom har vi 2,8
              miljarder redo i Europeiska socialfondens programområde 1 just
              för dem som är varslade och nu riskerar att förlora jobben.
            </seg>
          </u>
          <note xml:id="i-6e319001a2a0af84-10">
            Överläggningen var härmed avslutad.
          </note>
          <note xml:id="i-2f02e12cf5e95ccb-0">
            16 § Svar på interpellation 2008/09:273 om arbetsmarknadssituationen
            i Gävleborg och Sandviken
          </note>
          <note type="speaker" xml:id="i-39ae0a7a763d6690-0">
            Anf. 103 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-32" who="unknown">
            <seg xml:id="i-174d50d085df7000-0">
              Fru talman! Ulla Andersson har frågat mig vilka åtgärder jag
              avser att vidta för att bistå Sandvikens kommun, vilka ökade resurser
              jag avser att tillföra Arbetsförmedlingen Gävleborg med anledning
              av varslen och vilka åtgärder jag avser att vidta för att motverka
              effekterna av lågkonjunkturen.
            </seg>
            <seg xml:id="i-7b7695b66d040030-0">
              Inledningsvis vill jag säga att jag har besvarat många andra
              interpellationer och riksdagsfrågor med liknande frågeställningar.
              Regeringen har presenterat ett omfattande arbetsmarknadspolitiskt
              paket och närmare redovisat detta i propositionen Åtgärder för
              jobb och omställning (prop. 2008/09:97) som regeringen nyligen
              lämnat till riksdagen. Av propositionen framgår hur regeringen
              avser att hantera den rådande situationen, och därför sammanfattar
              jag kort propositionens innehåll.
            </seg>
            <seg xml:id="i-db4e909b65694ef5-0">
              Regeringens politik har skapat förutsättningar för en hållbar
              ekonomisk utveckling och frigjort resurser för att hantera den
              rådande konjunkturavmattningen. För att möta de företag och människor
              som drabbas av varsel och nedläggningar har regeringen gett regionala
              samordnare i uppdrag att för regeringens räkning samordna insatserna
              lokalt och regionalt. Dessutom har regeringen inrättat en nationell
              samordningsfunktion i form av en statssekreterargrupp samt även
              presenterat ett stimulanspaket som omfattar ca 23 miljarder kronor
              under 20092011.
            </seg>
            <seg xml:id="i-b9de64358820c51e-0">
              Paketet innebär bland annat att regeringen intensifierar förmedlingsverksamheten,
              utökar antalet platser i arbetspraktik, inför praktisk kompetensutveckling,
              förstärker nystartsjobben för att hjälpa de långtidsarbetslösa,
              satsar på fler utbildningsplatser inom yrkeshögskolan och kommunal
              gymnasial vuxenutbildning, yrkesvux, samt föreslår att arbetslösa
              över 25 år under 2009 och 2010 ska kunna få studiemedel med den
              högre bidragsnivån vid studier inom gymnasial vuxenutbildning
              med yrkesinriktning. Dessutom föreslår regeringen stärkta infrastruktursatsningar
              och införandet av en skattereduktion också för reparation, underhåll
              samt om- och tillbyggnad, ROT-arbete, för att stärka efterfrågan
              på arbetskraft inom byggsektorn.
            </seg>
            <seg xml:id="i-053bd5a405c2666a-0">
              Detta är en kraftfull satsning som innebär att ett stort antal
              personer bereds möjlighet till arbete, utbildning eller annan
              sysselsättning.
            </seg>
            <seg xml:id="i-21f04a5eaa38a7db-0">
              När det slutligen gäller frågan om vilka resurser jag avser att
              tillföra Arbetsförmedlingen Gävleborg vill jag bara klargöra att
              det inte är jag som fördelar dessa resurser. Arbetsförmedlingen
              är numera en myndighet och jag är övertygad om att myndigheten
              kommer att hantera fördelningen till olika regioner i landet på
              ett tillfredsställande och kompetent sätt.
            </seg>
          </u>
          <note type="speaker" xml:id="i-d4f9c0fa794e5891-0">
            Anf. 104 ULLA ANDERSSON (v):
          </note>
          <u who="ulla_andersson_2195fb" xml:id="i-a2d95f0ac48cf3c8-0">
            <seg xml:id="i-2281434640207bbb-0">
              Fru talman! Jag kommer från ett län, Gävleborg, som under väldigt
              lång tid har haft väldigt hög arbetslöshet. Det är en bekymmersam
              situation. Vi är beroende av en tung basindustri. Vi vet alla
              hur utvecklingen har sett ut. Det har skett en väldigt god produktivitetsutveckling
              och mycket effektiviseringar. Det har också inneburit till exempel
              att Ericsson har gått från 2 200 anställda till 900, varav bemanningsföretag
              står för en tredjedel. Liknande tendenser ser vi också inom den
              tunga basindustrin i övrigt i länet.
            </seg>
            <seg xml:id="i-e5809da0bae738c0-0">
              Basindustrin kommer att ha en oerhört stor betydelse även fortsättningsvis,
              men kommer kanske inte att stå för de främsta ställen där de nya
              jobben kommer framöver. Därför blev det väldigt oroligt när Sandvik
              lade ett varsel på 900 personer i Sandviken. Sandvik har kanske
              haft en annan tendens än den övriga basindustrin i länet.
            </seg>
            <seg xml:id="i-edda51d4f7f3304b-0">
              Nu är det också så att antalet varsel i Gävleborg har ökat med
              31 procent och antalet arbetssökande som har fått nytt jobb minskat
              med 21 procent om man jämför ett år bakåt i tiden. Regeringens
              samordnare har i sin rapport prognostiserat att antalet sysselsatta
              i länet kommer att minska med 2 700 personer under året. I december
              var arbetslösheten 4 ½ procent i Gävleborg mot 3,2 procent i riket.
              I vårt län var 30 av 1 000 anställda varslade. Det är den sämsta
              utvecklingen i landet tillsammans med Blekinge. Men vi kanske
              hade ett sämre utgångsläge. Då har vi inte ens räknat in de tysta
              varslen.
            </seg>
            <seg xml:id="i-1ba5acb7e9641f74-0">
              Dessutom ska man ta upp att vi ligger så till att det är lönsamt
              för SJ att ta ut väldigt höga biljettpriser. Ett månadskort till
              Uppsala, som ligger tio mil från Gävle, kostar ungefär lika mycket
              som ett månadskort till Falun, som också är tio mil bort. Det
              är inte så lätt att pendla dit där jobben finns; nu kanske det
              dock nästan inte finns jobb någonstans, tyvärr.
            </seg>
            <seg xml:id="i-f3de89d08ffa8837-0">
              Samtidigt som den här situationen har rått har antalet utbildningsplatser
              som leder till jobb minskat med 72 procent i länet. Det är väldigt
              oroväckande att man inte har möjlighet till omskolning eller vidareutbildning
              utan alltmer placeras i passiva eller okvalificerade åtgärder
              eller väldigt korta utbildningsinsatser.
            </seg>
            <seg xml:id="i-3f9275c51e0f2254-0">
              Förra veckan fick Arbetsförmedlingen i Sandviken in 104 nyanmälda
              arbetssökande. Den totala arbetslösheten i Sandviken ligger nu
              45 procent högre än vid samma tid förra året, detta innan varslen
              faller ut, vilket troligtvis kommer att ske i maj månad. Vi har
              ungefär 1 500 personer inskrivna på Arbetsförmedlingen i Gävle,
              och det är 38 nyanmälda jobb. Det säger sig självt att det inte
              finns många jobb att söka för dessa 1 500 personer. Vid samma
              tid förra året var det 650 nyanmälda jobb, och då var inte feriejobben
              inräknade. Dem ser man inte ens till i dag.
            </seg>
            <seg xml:id="i-7007f3f5ec59768b-0">
              Om den här utvecklingen håller i sig kommer Sandviken att ha
              en arbetslöshet på 1112 procent i slutet av detta år. Det är som
              sagt väldigt oroväckande. Sandvikens kommun håller på att ladda
              för fullt för att göra allt vad man kan för att bistå dem som
              varslas och förlorar sina jobb och för att göra Sandviken till
              en än bättre kommun att bo och leva i. Men de behöver självklart
              stöd och hjälp och efterfrågar detta från regeringen.
            </seg>
            <seg xml:id="i-bbf65641197bc7e4-0">
              Jag förstår att Littorin kommer att ta upp sitt gyllene paket,
              eller hur han brukar uttrycka det. Men det kanske inte är så gyllene
              att det är tillräckligt. Dessutom ökar Sandvikens kommuns kostnader
              för socialbidrag kraftigt. Redan i januari månad går budgeten
              med 600 000 kronor i underskott. Att många står utanför a-kassan
              är väldigt oroväckande.
            </seg>
            <seg xml:id="i-218c8288ae8a8b22-0">
              I det gyllene paketet, som Littorin tror är det universella verktyget,
              finns ingenting om a-kassan, som fortsättningsvis kommer att vara
              en oroväckande del för många i Sandviken.
            </seg>
            <seg xml:id="i-78068417f538cbda-0">
              Hur tror du att försämringarna i a-kassan kan skapa fler jobb?
              Vad tänker du göra för att förbättra situationen? Vi kan nog vara
              överens om att det ni hittills har föreslagit inte är tillräckligt.
            </seg>
          </u>
          <note type="speaker" xml:id="i-e2d819538ea2e2cb-0">
            Anf. 105 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-33" who="unknown">
            <seg xml:id="i-a442f3d40ff98dd0-0">
              Fru talman! Det är naturligtvis lätt att dela Ulla Anderssons
              oro. Det var bland annat därför jag var i Sandviken och träffade
              Sandvik den 21 januari. Då träffade jag Sandviks ledning, de tre
              klubbarna Metall, Unionen och Ledarna och även Arbetsförmedlingen
              i Sandviken, egentligen för att göra två tre saker: dels höra
              direkt med företagen hur de ser på sin situation, med orderflödet,
              framtiden och vad som är problematiken och på det sättet se hur
              man möjligen kan göra olika typer av insatser, dels höra med fackklubbarna
              och de varslade hur de ser på situationen. Det är också ett sätt
              att försöka se hur man tycker att det fungerar med kedjan mellan
              företag, omställningsavtalens aktörer, Arbetsförmedlingen och
              utbildningssystemet, så att det inte klickar i något led. Slutligen
              ville jag också på Arbetsförmedlingen höra om resurserna räcker
              och når fram och undersöka om det är några problem som finns kvar
              som vi kan åtgärda för att se till att det fungerar så bra som
              möjligt.
            </seg>
            <seg xml:id="i-2d9ab610a20a434c-0">
              Jag ska, även om det kanske låter uttjatat, börja med att återknyta
              lite till den förra interpellationsdebatten. Det är klart att
              det i grunden är så att när man är på ett företag som Sandvik,
              som är en av landets största privata arbetsgivare, och de beskriver
              det kraftiga efterfrågefall som de har råkat ut för känner man
              sig rätt maktlös. Så är det. Det är ett mycket kraftigt efterfrågefall,
              särskilt för ett företag som Sandvik som är så pass exportorienterat.
              Det spelar nästan ingen roll: Även om Ulla Andersson hade varit
              arbetsmarknadsminister tror jag inte att ens hon hade kunnat trolla
              fram kunder till de här företagen.
            </seg>
            <seg xml:id="i-18962cb6f85de805-0">
              Men då handlar det om att se vad vi kan göra för att försöka
              underlätta för företagen att ändå hantera situationen så väl det
              går. En sak man pekade på där och som man pekar på nästan på alla
              ställen jag är på är bankernas agerande och bristen på riskkapital.
              Om till och med ett så stort företag som Sandvik upplever att
              man har problem med det, hur ska det då inte vara för de mindre
              företagen, underleverantörer och andra?
            </seg>
            <seg xml:id="i-991c202ee38507da-0">
              Delvis hänger detta på det som jag beskrev i förra debatten.
              Jag lyssnade på den brittiska finansministern, som beskriver det
              som det värsta året på 100 år. Vad som händer med en del av de
              stora internationella krispaket som kommit, som de 800 miljarderna
              dollar i USA, är att de suger upp tillgängligt riskkapital på
              marknaden. Det gör att även välskötta företag, vilket Sandvik
              är det är ett fantastiskt välskött företag med fantastiska produkter
              står inför risken att nästan bli utan nödvändigt rörelsekapital
              för att kunna hantera situationen. Det är naturligtvis oerhört
              allvarligt. Det är ett stort problem som jag ser det.
            </seg>
            <seg xml:id="i-fd4c5f4e29365fa5-0">
              Om vi nu inte kan göra mer än att försöka göra det vi kan för
              att hantera det finansiella systemet är det klart att vi måste
              göra mer för att de enskilda personer som berörs ska få ett så
              tydligt och rakt besked som möjligt.
            </seg>
            <seg xml:id="i-1b8faaff0bef51bc-0">
              Jag fick i den tidigare debatten frågan om jag kunde vrida om
              armen på finansministern. Jag vet inte om det var vad vi lyckades
              med. Men 4 miljarder extra till arbetsmarknadspolitiken i år är
              ändå en god idé. Det hjälper till exempel till med 2 500 nya coacher.
            </seg>
            <seg xml:id="i-5b72448c67eedd34-0">
              De enskilda som nu riskerar att få lämna Sandvik och andra bra
              företag ska få den individuella hjälp som de är berättigade till
              och förtjänar för att komma vidare. Den fråga Ulla Andersson uttalade,
              eller som åtminstone är underliggande, är: Räcker det? Det kan
              vi naturligtvis aldrig veta.
            </seg>
            <seg xml:id="i-c66d20e02a41190f-0">
              Prognosläget just nu är extremt svårt. Vi vet inte hur det ser
              ut ens om en vecka, en månad eller ett år. Det ska inte uteslutas
              att det kan behövas mer.
            </seg>
          </u>
          <note type="speaker" xml:id="i-592e1faf7de284c7-0">
            Anf. 106 ULLA ANDERSSON (v):
          </note>
          <u who="ulla_andersson_2195fb" xml:id="i-a2d95f0ac48cf3c8-1">
            <seg xml:id="i-b631c8b06219741a-0">
              Fru talman! Det är självklart att det är jobb som behövs. Man
              kan genom politiska beslut vara med om att skapa jobb. Om man
              till exempel satsar på infrastruktur eller häver frysningen av
              statsbidragen till kommunerna leder det till jobb. Man kan satsa
              på grupper med låga inkomster och på så vis stimulera ekonomin.
            </seg>
            <seg xml:id="i-41fc7477866916d5-0">
              Man kan restaurera a-kassan. Det var en väldigt viktig stabilisator
              i svensk ekonomi för att upprätthålla efterfrågan när tiderna
              blir kärva. Nu är det väldigt många som är beroende av en a-kassa,
              även om det är många som har tvingats lämna den och i dag står
              utan skydd. En tredjedel av de arbetslösa är utan a-kassa och
              faktiskt hälften av de unga.
            </seg>
            <seg xml:id="i-ee29605a05ea8576-0">
              Det finns väldigt många verktyg som regeringen och arbetsmarknadsministern
              skulle kunna använda men som de inte använder. När du uttalade
              detta om skitår, Littorin, tolkade jag det utifrån de insatser
              som ni hittills har vidtagit och det ni gjort. Det är ungefär
              som att ni menade: Vi tänker inte göra så mycket för att motverka
              det.
            </seg>
            <seg xml:id="i-ddb111c1cd8ecbd0-0">
              Det var passiv inställning. Det kommer att rulla på. Låt det
              ske. Det gjorde mig bedrövad. Det påverkar så många individer
              och hela samhällsekonomin totalt, och det slår också sönder sammanhållningen
              i samhället.
            </seg>
            <seg xml:id="i-6fa22a2b32aeb0cd-0">
              Det kanske inte är så konstigt för en regering som har bidragit
              till vi har den sämsta a-kassan i Norden. Den är till och med
              sämre än den i Nederländerna och Frankrike. Inkomstskillnaderna
              har också ökat väldigt mycket.
            </seg>
            <seg xml:id="i-2f3f601cdc914d1b-0">
              Nu säger du att man har satsat på fler coacher. Jag har rest
              runt till jag vet inte hur många arbetsförmedlingar sedan i höstas,
              och inte bara arbetsförmedlingar. Jag ska göra en bild av det
              jag har tagit del av.
            </seg>
            <seg xml:id="i-213e69068fddd7b3-0">
              Först hade man inte personal till att göra det jobb man var satt
              att göra. Sedan började man flytta om personal från orter som
              behövde personalförstärkning till orter som behövde ännu mer personalförstärkning.
            </seg>
            <seg xml:id="i-aff638010469cc56-0">
              Nu ska man anställa en massa coacher. Det är coacher till Arbetsförmedlingen
              själv, man ska anställa arbetsförmedlare och man ska köpa upp
              privata coacher. Det är en ganska stor förvirring på Arbetsförmedlingen.
              Man säger: Vi hinner bara skriva in arbetslösa, men vi hinner
              inte så mycket mer.
            </seg>
            <seg xml:id="i-0ffd557300137d24-0">
              Det är väldigt oroväckande. Det är nu allting borde ha varit
              på plats. Det borde det egentligen ha varit långt före jul. Vi
              i Vänsterpartiet lade fram en lågkonjunkturrapport i augusti där
              vi föreslog väldigt många insatser som så här i backspegeln hade
              varit bra att ha. Men nu står ni här, och det är alldeles för
              sent.
            </seg>
            <seg xml:id="i-a20ef2bde8bf753d-0">
              Jag går över till frågan om fungerande likviditet i företagen.
              Det är självklart en avgörande faktor. Jag möter företagare som
              får sin checkkredit uppsagd eller nedskriven väldigt kraftigt.
              Sandvik är ett stort och etablerat företag, och det har problem.
              Jag tror att det är lättare för det att lösa det än för alla små
              och medelstora företag som också är beroende av Sandvik, och det
              är väldigt oroväckande.
            </seg>
            <seg xml:id="i-af64aec5c622165e-0">
              Det är beklagligt att bankgarantiprogrammet som regeringen har
              lagt fram och som vi gjorde allt för att skynda igenom här i riksdagen
              inte heller fungerar. Arbetsmarknadsministern kan kanske rycka
              också Odell lite i armarna. Det är många armar att rycka i här.
            </seg>
            <seg xml:id="i-b78bfa6c2e1d5eb4-0">
              Jag tänker kort gå över till vad samordnarna från regeringens
              sida har föreslagit för Gävleborg. Det är att människor ska kunna
              läsa med aktivitetsstöd eller a-kassa. Man vill ha forskningsstöd
              och ökade anslag till vuxenutbildningar. Ni har inte reparerat
              det ni drog ned tidigare. Det ska inte vara några mer neddragningar
              på högskolan. Man vill se kraftiga satsningar på infrastruktur
              och ett stopp av frysningen av statsbidragen till kommunerna.
              Kommer detta att ske?
            </seg>
            <seg xml:id="i-2a6730fdfb695534-0">
              Man vill egentligen också se fler delar. Men jag spar det till
              mitt nästa inlägg och frågar om dem då.
            </seg>
          </u>
          <note type="speaker" xml:id="i-70cf9a9fac8967ed-0">
            Anf. 107 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-34" who="unknown">
            <seg xml:id="i-d3ef1a3c5d89d80b-0">
              Fru talman! Låt mig börja i slutet av frågorna.
            </seg>
            <seg xml:id="i-2c3d80d303792a87-0">
              Jag tror att varselsamordnarna har varit väldigt betydelsefulla.
              De har gjort två bra saker. Det ena är att de har samlat de lokala
              aktörerna kring bordet. De har i princip lagt på bordet vad de
              olika aktörerna har för stödsystem i dag. Sedan har man med det
              kunnat bygga system som har räckt ganska långt.
            </seg>
            <seg xml:id="i-d0d79bd53b68745b-0">
              Det andra är att man dessutom mot bakgrund av det som finns har
              gått igenom och pekat på saker som borde se annorlunda ut eller
              där man kunde ha mer. Det är precis som Ulla Andersson beskriver.
              Det har från alla län kommit olika typer av inspel i detta.
            </seg>
            <seg xml:id="i-6db2b99037891c7b-0">
              När vi har talat med samordnarna har vi också märkt att det ibland
              har funnits informationsbrister. Man har inte känt till riktigt
              hur systemen fungerat. Då har vi kunnat försöka bistå med att
              visa det. Från en av de resor som jag varit på upptäckte jag att
              det tydligt var så.
            </seg>
            <seg xml:id="i-d5e1869807ccc99c-0">
              Vi bjöd då in samordnarna tillsammans med ledningen för Arbetsförmedlingen
              och ledningen för ESF-rådet så att de skulle få tillgång till
              samma information för att underlätta och så att åtminstone de
              medel som vi har i dag kommer till rätt användning.
            </seg>
            <seg xml:id="i-54d786f901b61dcc-0">
              Det var i förrgår som varselsamordnarna redovisade för statssekreterargruppen.
              Det ska nu in i den ordinarie beredningsprocessen. Det ska inte
              uteslutas att saker och ting som varselsamordnarna begär och kommer
              fram till också är sådant som kommer att komma.
            </seg>
            <seg xml:id="i-fb27ed2781432f56-0">
              Det finns mycket som är klokt. Ulla Andersson tog upp två exempel
              här. Det handlar om infrastrukturinvesteringar. Det är väldigt
              bra att kunna göra i det här läget. Jag vill påminna om att det
              i decemberpaketet kom en 25-procentig ökning av närtidssatsningen
              för just infrastruktur. Det är en sådan insats man kan göra.
            </seg>
            <seg xml:id="i-045f23d07a2e4334-0">
              När det gäller statsbidragen till kommunerna får jag hänvisa
              till finansministern. Jag noterar ändå de kommentarer som vi har
              fått från finansministern. Han hänvisar till den ordinarie budgetprocessen.
              Det kommer naturligtvis att vara en sådan sak som man kommer att
              se över.
            </seg>
            <seg xml:id="i-f903eedeae55cbed-0">
              Jag hörde också Ulla Andersson säga att vi är passiva, och hon
              använde det uttryck som jag kanske inte ska upprepa som intäkt
              för det. Det är vi absolut inte. När man står där och får prognosen
              från Arbetsförmedlingen i december om 145 000 nya arbetslösa i
              år och nästa år får man någonstans kalla en spade för en spade.
              För dem det berör och deras familjer är det naturligtvis på det
              sättet.
            </seg>
            <seg xml:id="i-e29e27584b0eaa1c-0">
              Det innebär att man har en insikt om problemens vidd. Det innebär
              inte att man är passiv och verkanslös. Det är oerhört viktigt
              att komma ihåg. Sedan kan det vara så att Ulla Andersson ändå
              tycker att det för lite. Det har jag respekt för. Det kan man
              naturligtvis alltid diskutera.
            </seg>
            <seg xml:id="i-667695e9a665df90-0">
              Jag vill återigen påminna om att från budget och decemberpaketet
              har vi 3,3 miljarder mer till utbildningssystemet. Det handlar
              om yrkesvux, yrkeshögskola, praktikplatser, lärlingsutbildning
              och ökat studiebidrag för vuxna som går tillbaka till skolbänken.
            </seg>
            <seg xml:id="i-cfa5fe7e9ab96603-0">
              Det är 4 miljarder mer till arbetsmarknadspolitiken. Det handlar
              bland annat om coacher och olika typer av kortare insatser i arbetsmarknadspolitikens
              regi.
            </seg>
            <seg xml:id="i-03aca5c545558226-0">
              När man frågar Arbetsförmedlingen får man stundtals lite olika
              svar. Decemberpaketet presenterades den 5 december, och medlen
              fanns tillgängliga från veckan som avslutades den 1820. Innan
              upphandling och genomförande har kommit på plats tar det några
              veckor oavsett om man ska rekrytera nya människor eller köpa in
              tjänsterna av kompletterande aktörer.
            </seg>
            <seg xml:id="i-fabd1f18c3372d38-0">
              Det är en av mina viktiga frågor när jag är ute. Finns det på
              plats? När kommer det? Hur ligger man till i upphandlingstidsplaner
              och annat?
            </seg>
            <seg xml:id="i-a2ccde73d6b69c60-0">
              Slutligen vill jag återigen påminna om de 2,8 miljarder som är
              redo för utbildningsinsatser för anställda och varslade inom ramen
              för Europeiska socialfonden.
            </seg>
          </u>
          <note type="speaker" xml:id="i-7f7a68874c06ca86-0">
            Anf. 108 ULLA ANDERSSON (v):
          </note>
          <u who="ulla_andersson_2195fb" xml:id="i-a2d95f0ac48cf3c8-2">
            <seg xml:id="i-c14fb8962f48ec25-0">
              Fru talman! Jag börjar med detta med skitåret. Om jag hade fått
              som jag velat hade jag sett en följdmening där statsrådet sade:
              Jag ska ta mig tusan göra allt vad jag kan för att det inte ska
              bli så. Men det blev ett skitår, och passiviteten blev väldigt
              talande.
            </seg>
            <seg xml:id="i-c51cbc7681268d7e-0">
              Ministern säger också så här: När jag är ute på arbetsförmedlingarna
              ser jag till att saker och ting är på plats.
            </seg>
            <seg xml:id="i-594b16cf00fa07ff-0">
              Jag kan säga att när jag är ute hör jag ganska många olika saker.
              Men en sak som jag hör genomgående är att man efterfrågar möjligheter
              till längre arbetsmarknadsutbildningar, vilket nu är möjligt.
              En annan sak som är mycket genomgående är att man vill sätta in
              insatser för unga arbetslösa direkt. Det kan man inte göra i dag
              på Arbetsförmedlingen. Man kan inte heller erbjuda längre yrkesutbildning
              än bara tre månader, vilket är en katastrof för de unga men också
              för samhället i stort.
            </seg>
            <seg xml:id="i-108a78219d04c1c5-0">
              Ministern säger att det kanske kommer ett förslag i vårpropositionen
              om statsbidragen till kommunerna. Arbetsförmedlingen signalerar
              att man förväntas minska antalet anställda med 10 000. SKL har
              sagt 15 000, och det tror man är mycket i underkant. Det är ett
              sätt att förvärra lågkonjunkturen och krisen att inte öka anslagen
              till kommunsektorn. Detta är någonting man borde ha lärt sig av
              90-talskrisen, då man faktiskt bidrog till att fördjupa lågkonjunkturen
              väldigt mycket genom besparingar i kommuner och landsting.
            </seg>
            <seg xml:id="i-3d214c0960f67b42-0">
              Om jag ska vara ärlig tror jag faktiskt att det är en ideologisk
              fråga, och att det inte kommer att komma några pengar. Man låter
              nu lågkonjunkturen göra jobbet och skära i välfärden.
            </seg>
            <seg xml:id="i-c5bb9c3656ed3bef-0">
              Till sist ska jag ta upp de delar jag inte hann med i förra inlägget.
              Regeringens samordnare har begärt företagsstöd. De pengar länsstyrelserna
              har till företagsstöd räcker inte på långa vägar även om man har
              så låg medfinansiering som 10 procent. Detta vill man ha. Kommer
              det något mer sådant?
            </seg>
            <seg xml:id="i-329a6e6307cf8a02-0">
              Det handlar också om uppräkningen av eurokursen till 10 kronor.
              Det skulle ge 185 miljoner till i den regionala fonden, som vi
              i Gävleborgs län är en del i. Det skulle vara välkomna pengar,
              och väldigt välbehövligt.
            </seg>
          </u>
          <note type="speaker" xml:id="i-4d4a8d0e941cefec-0">
            Anf. 109 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-35" who="unknown">
            <seg xml:id="i-72383ea8e9e6985f-0">
              Fru talman! Jag tackar Ulla Andersson för en bra och oerhört
              viktig debatt. Vi är naturligtvis helt överens om att det som
              sker ute på de här företagen, varav Sandvik är ett, är absolut
              förfärligt. När man går runt på fabriksgolven och ser produktionslinjer
              som står tomma skär det i hjärtat.
            </seg>
            <seg xml:id="i-0260f2484585dd0b-0">
              Jag kan gärna ta till mig det här och säga att det inte bara
              ett skitår utan att jag ta mig tusan ursäkta språkbruket ska se
              till att det inte blir så. Det är också det vi försöker göra.
              Ett konkret utfall av det är de 7,3 miljarder i nya pengar till
              utbildnings- och arbetsmarknadspolitiken som vi har sett till
              att få på plats.
            </seg>
            <seg xml:id="i-1b7f7b8519ed100b-0">
              Jag håller helt med Ulla Andersson; det som gäller ungdomarna
              är det absolut allvarligaste problem som vi står inför. Turordningskretsar
              och annat gör att det är ungdomar med kort tid i arbetslivserfarenhet
              som lämnar företagen. Det är ett stort problem. Jag är väl medveten
              om det som Ulla Andersson pekar på, nämligen att insatser för
              ungdomar kommer senare än vad vi skulle önska. Det är en sådan
              sak som jag tittar mycket noga på just nu. Jag ska villigt erkänna
              att jag delar uppfattning med Ulla Andersson i den delen.
            </seg>
            <seg xml:id="i-a0f3c9127e4522c8-0">
              När det gäller längre utbildningsperioder inom ramen för arbetsmarknadspolitiken
              är jag mer tveksam. Där tycker jag att det är det reguljära utbildningssystemet
              som ska lösa det hela när det gäller de längre utbildningarna.
              De kortare utbildningarna för att snabbare komma i arbete kan
              man hjälpa till med inom ramen för arbetsmarknadspolitiken. Det
              handlar inte om en prioritetsordning, utan bara om vem som gör
              vad om jag får uttrycka det på det sättet.
            </seg>
            <seg xml:id="i-907fdd55d9598130-0">
              Slutligen har vi den sista frågan, som gäller företagsstöd. Jag
              får nästan be Ulla Andersson att ställa den frågan till det ansvariga
              statsrådet. Jag har faktiskt inget svar. Jag ber om ursäkt för
              det.
            </seg>
          </u>
          <note xml:id="i-6e319001a2a0af84-11">
            Överläggningen var härmed avslutad.
          </note>
          <note xml:id="i-ef5f24019959f340-0">
            17 § Svar på interpellation 2008/09:298 om varslen på Ericsson
          </note>
          <note type="speaker" xml:id="i-ec4c606c177fb403-0">
            Anf. 110 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-36" who="unknown">
            <seg xml:id="i-2a903b30e800320c-0">
              Fru talman! Sylvia Lindgren har frågat mig vilka åtgärder jag
              avser att vidta för att Sverige ska kunna ta till vara den kompetens
              som nu riskerar att skingras och/eller att drabbas av arbetslöshet
              med anledning av varslen på Ericsson.
            </seg>
            <seg xml:id="i-fff593af99505540-0">
              De reformer som presenterades i budgetpropositionen för 2009
              syftar till att möta den ekonomiska försvagningen. I propositionen
              föreslogs bland annat en förstärkt politik för arbete och företagande
              samt viktiga framtidsinvesteringar i forskning och infrastruktur.
            </seg>
            <seg xml:id="i-8b0a82b23c74ac5e-0">
              Den forsknings- och innovationsproposition som regeringen presenterade
              i oktober är vad gäller resurstillskott den största någonsin.
              I propositionen föreslogs bland annat kraftiga satsningar med
              strategisk betydelse för det svenska samhället och näringslivet.
            </seg>
            <seg xml:id="i-d667ffc20df27ed3-0">
              Regeringen anser dock att den allvarliga situationen på arbetsmarknaden
              motiverar ett förstärkt stöd till arbetssökande. Regeringen har
              därför presenterat ett omfattande arbetsmarknadspolitiskt paket.
              Innehållet i detta har jag presenterat i flertalet andra interpellationssvar.
            </seg>
            <seg xml:id="i-d1af6316001382b3-0">
              I det här sammanhanget vill jag dock särskilt nämna att paketet
              bland annat innehåller en utökning av antalet platser i arbetspraktik
              och införandet av en ny insats, praktisk kompetensutveckling,
              som riktar sig till personer med arbetslivserfarenhet. Arbetsförmedlingen
              har också fått i uppdrag att förstärka matchningsverksamheten
              och ge ett tidigt och individanpassat stöd för att kunna hjälpa
              arbetssökande tillbaka till arbete.
            </seg>
            <seg xml:id="i-6978656c618caa2d-0">
              Jag konstaterar att de åtgärder som jag har nämnt här kommer
              att ge ett direkt och effektivt stöd till personer som förlorar
              arbetet. Regeringens politik för att få fler i arbete och bekämpa
              människors utanförskap ligger därmed fast.
            </seg>
          </u>
          <note type="speaker" xml:id="i-15b0a2eb8a7cdeab-0">
            Anf. 111 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-9fe12cea46fbcea2-0" next="cont">
            <seg xml:id="i-733adb11c7fabdc5-0">
              Fru talman! Jag tackar ministern för svaret även om jag, kanske
              inte överraskande, inte är riktigt nöjd med svaret. Jag tycker
              att det är slentrianmässigt och även oengagerat. I svaret hänvisar
              man till budgetpropositionen och så vidare. Den lades ju fram
              flera månader innan den globala krisen hade uppenbarat sig.
            </seg>
            <seg xml:id="i-b120e4984a51714d-0">
              Man måste väl ändå se att jobbkrisen och regeringens passivitet
              slår hårt mot det svenska folket. Det som jag känner väldigt mycket
              för, och har ställt interpellationen om, är framtiden och vad
              detta får för betydelse. För varje dag kommer nya besked om varsel,
              uppsägningar, konkurser och arbetslöshet.
            </seg>
            <seg xml:id="i-2c3703e6d731b096-0">
              Jag skrev min interpellation bland annat med anledning av varslen
              på Ericsson. Som jag också säger i interpellationen tycker jag
              att det är bra att det går bra för Ericsson. Det vill jag betona.
              Det är knappast min förtjänst och inte heller regeringens förtjänst.
              Däremot ser jag att det är en framgång för Sverige, eftersom det
              innebär att man har satsat mycket på kunskap och kompetens och
              ett samarbete mellan högskola och näringsliv i det här fallet
              KTH och gamla LM Ericsson. Det har naturligtvis haft sina förtjänster
              för Ericssons utveckling.
            </seg>
            <seg xml:id="i-95836cbccd2bc0e5-0">
              Jag tror att ministern och jag är överens om att det är mycket
              roligare att jobba i högkonjunktur än i lågkonjunktur. För att
              tala i väderlekstermer, som regeringen ofta gör, måste man ta
              sitt ansvar både när det är regn och när det är solsken. Makten
              ligger tyvärr inte hos oss nu. Vi är i opposition. Makten ligger
              hos regeringen. Det är därför vi från oppositionen jagar ministern
              i de här frågorna. Det är ni som har ansvaret. Det är ni som kan
              vidta åtgärder. Därför är det viktigt att poängtera det.
            </seg>
            <seg xml:id="i-372d943bea738029-0">
              Jag hoppas verkligen att vi också kan vara överens om att det
              inte är bra för Helsingfors och för Sverige att Ericsson har meddelat
              att de tänker göra sig av med 5 000 anställda i landet, varav
              1 000 i Kistaområdet i Helsingfors.
            </seg>
            <seg xml:id="i-f832ba3a0debb156-0">
              Fru talman! Det går inte att fortsätta att skylla sina misslyckanden
              på finanskriser. Det var regeringen och inte finanskrisen som
              trängde ut en halv miljon människor ur a-kassan. Det var också
              regeringen som avvecklade tre fjärdedelar av den yrkesinriktade
              arbetsmarknadsutbildningen.
            </seg>
            <seg xml:id="i-f3e64665653e3e78-0">
              Nu försöker man ge sken av att arbetslösheten har minskat under
              den nuvarande regeringens period. Det är helt fel. Men man kan
              använda statistik på många sätt. På två år har antalet arbetslösa
              i Sverige blivit över 20 000 fler. Särskilt ungdomar har drabbats.
              Sverige har nu den näst högsta ungdomsarbetslösheten i hela EU.
              Det Moderaterna kallade för utanförskap i valrörelsen år 2006
              har ökat med 5 000 personer. Socialbidragen ökar redan i två av
              tre kommuner.
            </seg>
            <seg xml:id="i-4f4cceb7b81912be-0">
              Det är klart att man känner en stor oro inför framtiden. Jag
              återkommer till min fråga: Vilka åtgärder avser ministern att
              vidta för att Sverige ska kunna ta till vara den kompetens som
              nu riskerar att skingras eller drabbas av arbetslösheten? Det
              är stor fara för att arbetslösheten biter sig fast.
            </seg>
          </u>
          <note xml:id="i-6e44e0e6d4ba97b4-0">
            Anf. 112 GUNNAR ANDRÉN (fp):
          </note>
          <u who="sylvia_lindgren_71c9d0" prev="cont" xml:id="i-61b386c1e1885eba-0">
            <seg xml:id="i-24c4fe1109bef176-0">
              Fru talman! Detta är den 17:e av dagens 18 interpellationer,
              om man bortser från att vice statsministern var förhindrad att
              svara på dagens första interpellation. Det är många viktiga frågor
              som har behandlats. Jag tycker ändå att Sylvia Lindgrens fråga
              är den allra viktigaste, nämligen varslen på Ericsson. Det visar
              på just det som Sylvia Lindgren säger, nämligen hur framtiden
              ska te sig.
            </seg>
            <seg xml:id="i-df45987655123b14-0">
              Man kan svara på olika sätt. Jag tycker att statsrådet har gett
              ett mycket gott svar på exakt den fråga som ställts. Men man skulle
              också kunna fundera kring Ericssons betydelse. När man tittar
              på utvecklingskraften i samhället kan man konstatera att Ericsson
              och Astra, som båda i huvudsak ligger i den här regionen, står
              för ungefär 1 procent av våra samlade forsknings- och utvecklingskostnader
              i hela landet. Den del som går under statsrådet Leijonborgs del
              svarar för ytterligare 1 procent och alla andra forskningsföretag
              svarar för 1 procent.
            </seg>
            <seg xml:id="i-02eb8074894f1cd5-0">
              Hur ska vi betala välfärden i framtiden? Vi kan inte göra det
              på annat sätt än ur produktionen. Det finns inga möjligheter.
              Därför är det så viktigt att just Ericsson, som Sylvia Lindgren
              framhåller, och Astra, som jag gärna vill framhålla, kan behålla
              sina forskningsresurser.
            </seg>
            <seg xml:id="i-c997c40b25faefe6-0">
              Det är i och för sig illa att det är många som har blivit friställda
              i landet, som vi har hört. Men när vi tittar tillbaka, fru talman,
              på vad som hände med Ericsson för bara tio tolv år sedan, när
              företaget tvingades hårdbanta för att över huvud taget överleva,
              från 100 000 till kanske 40 000 människor, ser vi dimensionerna
              på detta. Har man inte kraftfulla utvecklingsavdelningar kvar
              som kan konkurrera med de stora företagen i andra delar av världen,
              för vi har en exportinriktad industri, så att vi också ligger
              i framkant när det gäller kunnande och innehåll i alla våra produkter
              och tjänster kommer vi inte att kunna vara den välfärdsnation
              som vi är. Det är därför jag tycker att den fråga som Sylvia Lindgren
              har ställt är viktig, fast jag har en lite annan ingångspunkt
              när det gäller hur vi ska fundera kring vad det är som är det
              viktigaste.
            </seg>
            <seg xml:id="i-dc6caa7dbeaca277-0">
              Jag skulle vilja ställa en kompletterande fråga till statsrådet.
              Hur kan vi göra det allra bästa möjliga från statsmakternas sida
              för att se till att utvecklingskraften i till exempel Astra och
              Ericsson blir kvar, så att vi inte skär ned i just de delar som
              ska betala vår välfärd om kanske 1015 år? Det var just det man
              egentligen gjorde i Ericsson för 15 år sedan. Man beslutade att
              satsa på utveckling av de kraftfullaste enheterna. Tyvärr gick
              det ut över Norrköpingsfabriken och många andra där man tillverkade
              andra produkter, men det var en riktig strategi.
            </seg>
            <seg xml:id="i-3e2662d4c00e5a23-0">
              Det är det jag vill fråga statsrådet om i anslutning till den
              här interpellationen: Vad mer kan vi möjligen göra för att se
              till att just den här delen av våra kunskapsintensivaste företag
              inte gör sig av med sina utvecklingsavdelningar? Jag tror att
              det faktiskt också gäller där har vi sett program från regeringen
              på bilindustrisidan där man just har satsat på det. Detta är vad
              staten kan göra. Men kanske vi inte har sett det på teknologisidan
              eller på medicinsidan. Kanske inte heller på den vetenskap som
              Lennart Levi representerar han sitter mitt framför mig här just
              de delarna som ska betyda utveckling och framtid.
            </seg>
            <seg xml:id="i-7543e5e7f805fd95-0">
              Fru talman! Jag ska sluta med en helt annan sak. Jag har i dag,
              alldeles nyligen, tillsammans med talmannen ätit lunch med Litauens
              talman Arunas Valinskas. De problem som vi har här i Sverige och
              som vi har diskuterat i dag är ju ringa jämfört med den oerhörda
              kraft som har drabbat många i vår omvärld. Det ska vi vara glada
              för. Vi har kraft i det här landet att se framtiden an.
            </seg>
          </u>
          <note type="speaker" xml:id="i-a44fa91562cce4bb-0">
            Anf. 113 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-37" who="unknown">
            <seg xml:id="i-793df0f97d16fa78-0">
              Fru talman! Sylvia Lindgren anklagar mig för att vara oengagerad.
              Det är möjligen så att Sylvia Lindgren inte har varit i kammaren
              under de senaste en och en halv timmarna när vi har haft tre tidigare
              interpellationsdebatter på ungefär samma tema.
            </seg>
            <seg xml:id="i-39cabad66abf4442-0">
              Man kan väl inte säga att debatterna i dag har varit särskilt
              oengagerade. Inte heller tycker jag att man kan säga att de 7,3
              miljarder i nya pengar till utbildnings- och arbetsmarknadspolitiken
              som vi har lagt sedan budgeten är särskilt oengagerat. Det är
              snarare precis tvärtom.
            </seg>
            <seg xml:id="i-8deb6f0145312c3d-0">
              Inte heller skulle jag vilja säga att de 5 miljarderna i resurstillskott
              till forskning och utveckling, varav 1,8 miljarder till strategiska
              forskningsinsatser, som kom i forsknings- och innovationspropositionen
              är tecken på oengagemang. Det är tvärtom så att den satsningen,
              de 5 miljarderna extra, är mer än dubbelt så omfattande som föregångarna
              när det gäller forskningspolitisk satsning.
            </seg>
            <seg xml:id="i-12281716a91cba8e-0">
              Nu är det ju så, om vi går in på det här området, att jag inte
              är utbildningsminister. Det gör att jag kanske inte har någon
              extrem detaljkunskap om en del av de här frågeställningarna. Men
              till Gunnar Andrén vill jag ändå säga att jag helt håller med.
              Det finns information som man gärna vill lyfta fram. Om jag minns
              det hela rätt är det fyra företag som står för tre fjärdedelar
              av de privata investeringarna i forskning och utveckling. Det
              är avgörande för svensk del att vi behåller så mycket som möjligt
              av de forskningsinsatserna i Sverige.
            </seg>
            <seg xml:id="i-6f1dc33bf32ff8f5-0">
              Det finns naturligtvis väldigt starka band. Det är precis det
              jag tror att Sylvia Lindgren också efterlyser i diskussionen i
              sin interpellation. Det finns väldigt starka band mellan den privatfinansierade
              forskningen och utvecklingen, naturligtvis kopplat till de universitet
              och lärosäten som finns, och till framför allt dessa stora företags
              marknadskompetens som är oerhört viktig.
            </seg>
            <seg xml:id="i-c0e43286b9340833-0">
              Med brasklapp återigen för att inte vara just utbildningsminister
              kan jag säga att kombinationen av dessa insatser med industriforskningsinstituten
              som har en oerhört viktig uppgift och med de strategiska forskningsprogram
              som den här regeringen lägger 1,8 miljarder extra på så klart
              syftar till att man ska kunna ha en bättre möjlighet och kapacitet
              att behålla forskning i Sverige, både kopplad till universitet
              och högskolor och kopplad till de företag som idkar denna typ
              av forskning. Jag tror att det är jätteviktigt.
            </seg>
            <seg xml:id="i-5bbb316a4c127927-0">
              Jag pratade faktiskt också på lunchen i dag, inte med någon lett
              utan i stället med en person som har mycket god insikt i Assa
              Abloy. Han sade just att det de skär ned på sist är forskningen.
              Det är utvecklingen av nya produkter. Hans slutsats var att det
              är avgörande för framtiden att ligga i framkant så att man när
              konjunkturen vänder har möjlighet att nå marknaden med nya spännande
              produkter som fyller de behov som finns. Det där tror jag är oerhört
              klokt.
            </seg>
            <seg xml:id="i-2254f5ec0c60ddd8-0">
              Är det någonting vi borde göra alla tillsammans är det att prata
              med de här företagen, visa vårt engagemang, visa hur viktigt vi
              tycker att det är att de har sin forskning och utveckling här
              och underlätta för kommersialiseringen av densamma. Då är det
              många led som blir viktiga, till exempel universitetens funktioner
              för avknoppning av olika forskningsresultat och den sortens insatser
              vi kan göra för att också kommersialisera det som kommer ur våra
              lärosäten. Det kan vara en sådan sak. Det finns mycket att göra.
            </seg>
            <seg xml:id="i-5f16ad9b2e329dcb-0">
              Slutsatsen är följande, om vi går tillbaka till interpellantens
              fråga om vilka åtgärder jag avser att vidta för att Sverige ska
              kunna ta till vara den kompetens som nu riskerar att skingras
              eller drabbas av arbetslöshet med anledning av varslen på Ericsson.
              Jag kommer nog i grund och botten tillbaka till de 5 miljarderna
              i resurstillskott till forskning och utveckling, varav 1,8 miljarder
              till strategiska forskningsinsatser i forsknings- och innovationspropositionen,
              i kombination med de 7,3 miljarder i nya pengar till utbildnings-
              och arbetsmarknadspolitiken bara i år.
            </seg>
          </u>
          <note type="speaker" xml:id="i-7e7db423c7367a10-0">
            Anf. 114 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-9fe12cea46fbcea2-1" next="cont">
            <seg xml:id="i-dd5d8614977a337f-0">
              Fru talman! Jo, Sven Otto Littorin, jag har suttit här under
              hela den debatt som Sven Otto Littorin har haft här i dag, och
              jag satt här tidigare också.
            </seg>
            <seg xml:id="i-288f868b9634976d-0">
              Jag sade i min inledning att svaret var oengagerat och slentrianmässigt.
              Titta på svaret, på hur det svar jag har fått på interpellationen
              är skrivet! Om Sven Otto Littorin läser det inser han nog att
              jag har rätt i den kritiken. Vem det är som skriver svaren är
              väl upp till ministern och hans medarbetare.
            </seg>
            <seg xml:id="i-cf8304d74dbecaac-0">
              Jag tycker naturligtvis att det ligger en hel del i det som Gunnar
              Andrén tar upp, att det är viktigt att vi inte gör oss av med
              forskning och utveckling, kompetens och så vidare runt de här
              företagen. Men jag känner också en oro för framtiden. Hur ska
              vi kunna rekrytera nya? Hur ska vi få nytt folk att våga söka
              sig till högre utbildningar och andra utbildningar och känna att
              det ger någonting? Trots att ett företag går bra och arbetstagarna
              har jobb det fjärde budgetkvartalet hade Ericsson ändå en vinst
              på 6,5 miljarder blir det uppsägningar. Det finns en moral kring
              detta som inte är lätt att förstå. Det kan jag också ha förståelse
              för. Det är därför som det är så viktigt att vi också ser vad
              det kan få för effekter i framtiden.
            </seg>
            <seg xml:id="i-8517132ace436bb5-0">
              Fru talman! Vi socialdemokrater har lagt fram ett brett program
              för att bekämpa jobbkrisen. Vi är, som sagt, i opposition. Ta
              till vara de goda exemplen och gör något av dem! Den som förlorar
              jobbet måste ha möjlighet att utveckla sin kompetens och stärka
              sin konkurrenskraft. Därför vill vi investera inte bara i fler
              utbildningsplatser utan också i andra delar för att ta till vara
              kompetensen. Många av dem vi pratar om här är redan högutbildade,
              men det finns en risk att de kommer att hamna utanför landet och
              i andra sammanhang. Vi skulle behöva ha dem här på lång sikt.
              Det handlar om moral, framtidstro och inte minst om att ingjuta
              optimism inför framtiden.
            </seg>
            <seg xml:id="i-c5b86a4811c92985-0">
              Fru talman! Jag vill gärna citera ytterligare ur min interpellation:
              Problemet är inte att Ericsson går bra. Problemet är att det nu
              även görs kraftiga personalnedskärningar i företag inom Sveriges
              mest framtidsinriktade och högteknologiska sektorer.
            </seg>
            <seg xml:id="i-c33a07c6f6a72433-0">
              Helsingfors har fortfarande en relativt bra arbetsmarknad, men
              jobbkrisen tränger sig in också här. Antalet konkurser och varsel
              ökar dagligen. Det här gör naturligtvis att medborgarna förväntar
              sig att regeringen gör annat än att tycka att det har varit stor
              otur. Därför är min fråga i de sammanhangen berättigad. En minister
              sitter i regeringen, och regeringen har det totala ansvaret. När
              det handlar om arbetsmarknad finns det ett beroende av utbildning,
              forskning och utveckling samt näringspolitik. Det går inte att
              avhända sig de delarna.
            </seg>
            <seg xml:id="i-289f4f55398845a5-0">
              Återigen: Det går inte att hänvisa till andra ministrar. Vi har
              ett totalansvar för denna så viktiga fråga för Sveriges kommande
              tillväxt och för att försvara vårt välfärdsland.
            </seg>
          </u>
          <note xml:id="i-4069d716778cc51a-0">
            Anf. 115 GUNNAR ANDRÉN (fp):
          </note>
          <u who="sylvia_lindgren_71c9d0" prev="cont" xml:id="i-61b386c1e1885eba-1">
            <seg xml:id="i-0179c2db208e18c4-0">
              Fru talman! Först vill jag rätta ett misstag som jag möjligen
              själv har varit upphov till. Det handlar inte om någon lett utan
              om en tung litauer, talman Arunas Valinskas, som Per Westerberg
              har haft lunch med tillsammans med flera andra parlamentariker
              från olika partier.
            </seg>
            <seg xml:id="i-1b950e74cd0c27c8-0">
              Jag tycker ändå att den här interpellationen har varit av annorlunda
              karaktär än många av de föregående som bara har tagit sikte på
              hur man kortsiktigt ska hantera frågan. Därför tycker jag att
              interpellationssvaret har varit bra. Jag har full respekt för
              att arbetsmarknadsministern inte också i detalj kan svara för
              hela Utbildningsdepartementet och forskningen. De någorlunda säkra
              siffror statsrådet använder visar på vikten av att vi har en kraftfull
              utveckling när det gäller mervärdeskapande värden inom de stora
              företagen. Det är de som ändå någonstans på världsmarknaden måste
              bära vår utveckling framöver.
            </seg>
            <seg xml:id="i-67da73924b154d6e-0">
              Jag råkade se i dag att ett stort företag som heter Stora Enso,
              delvis finskt, har inställt en större investering i Nizjnij Novgorod.
              Det är ett illavarslande tecken utom möjligen för de svenska företagen,
              som får det lite lättare i konkurrensen när man inte gör en så
              stor investering i Ryssland. Men det här visar också på något
              annat, nämligen att vi i många branscher har mycket att frukta.
              Därför är det särskilt viktigt att se till att de branscher som
              har de allra bästa förutsättningarna, avancerad teknik på medicinområdet,
              har utvecklingskraft framöver.
            </seg>
          </u>
          <note type="speaker" xml:id="i-5302a59d556fcb57-0">
            Anf. 116 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-38" who="unknown">
            <seg xml:id="i-828e85ebdac3eddd-0">
              Fru talman! Jag delar naturligtvis Gunnar Andréns grundinställning
              till interpellationen. Det är ett viktigt område. Låt oss försöka
              dra oss bort från den omedelbara politiska diskussionen och i
              stället fundera över den grundläggande frågeställningen. Hur lockar
              vi till oss och behåller forskare i Sverige? Hur ser vi till att
              dra fördel av dem på bästa sätt? Någonstans, alldeles oavsett
              konjunktur, är det en oerhört viktig fråga.
            </seg>
            <seg xml:id="i-ab921b426bb7fbd8-0">
              Sedan pekar Sylvia Lindgren på en viktig aspekt. Det blir naturligtvis
              svårare i en sämre konjunktur när en del av företagen tvingas
              säga upp personal.
            </seg>
            <seg xml:id="i-f0d6a053475638ae-0">
              Låt mig illustrera hur viktigt det här är. Jag tog ett exempel
              med att de fyra största företagen står för ungefär tre fjärdedelar
              av den privata forskningen. Men det finns en annan aspekt. Det
              är inte bara stora företag som är viktiga. För något år sedan
              läste jag att en tredjedel av de läkemedelssubstanser som når
              marknaden från början är framforskade i företag med färre än fem
              anställda. De säljer sedan sina forskningsresultat till de stora
              läkemedelsjättarna, som naturligtvis är bra på att marknadsföra,
              sälja, få igenom FDA Approvals och allt vad det kan heta.
            </seg>
            <seg xml:id="i-4ee5393d81bfe341-0">
              Det är oerhört viktigt att ha en dynamisk miljö. Jag kan hålla
              med Sylvia Lindgren om att även om jag råkar ha hand om arbetsmarknadsfrågorna
              och inte bereder dessa andra frågor internt i Regeringskansliet
              är det här oerhört viktigt även för mig.
            </seg>
            <seg xml:id="i-e94dd3544ae28b24-0">
              Det handlar naturligtvis om att vi måste ha kompetenta forskningsdrivna
              företag som vågar och har möjlighet att anställa. Det förutsätter
              först och främst att det finns kunder. Jag utgår från att Ericsson
              vid varsel och uppsägningar gör bedömningen att det inte finns
              kunder som i tillräcklig omfattning ser till att man har råd att
              driva verksamheten på det sätt man har gjort hittills. Ur den
              aspekten som vi har diskuterat här tidigare har jag svårt att
              trolla fram kunder också till Ericsson. Det har också Sylvia Lindgren.
            </seg>
            <seg xml:id="i-c076f9802bee63c2-0">
              Den djupare frågan är hur vi lockar till oss och behåller forskningskompetens
              i närheten av eller i våra företag för att därmed ligga i framkant
              som ekonomi. Vi ska inte konkurrera med andra länder med låga
              löner utan i stället med spetskompetens. Där är vi helt överens.
              Det finns säkert många saker. En viktig komponent är naturligtvis
              vikten av en ordentlig forskningspolitik med ordentliga investeringar
              i forskning och utveckling. En annan komponent är goda villkor
              för företagande. Om man sitter i ett internationellt företag och
              har alternativa platser att förlägga sina forskningscentrum spelar
              det en roll hur miljön är runt omkring.
            </seg>
            <seg xml:id="i-0c05e96f9022b86b-0">
              Här kommer nästa dimension in, nämligen det som kallas Triple
              Helix-miljöer, det vill säga att ha goda noder mellan universitet
              och högskolor, företag och det kringliggande samhället. Det finns
              mycket forskning gjord på detta, bland annat av Pontus Braunerhjelm
              och många andra, som har tittat på den typen av klustermiljöer.
              Vi har ett eget statligt verk, Vinnova, som ägnar mycket tid och
              kraft åt att titta på dessa miljöer och hur de växer fram.
            </seg>
            <seg xml:id="i-828855d6a56b13b0-0">
              I den miljön ingår inte bara näringslivet i form av olika typer
              av företag, Ericsson, Astra och andra stora, eller forskarmiljöer,
              universiteten, utan det ingår också en lång rad andra tjänsteföretag
              runt detta. De syftar till att föra forskningens resultat ut till
              kunder och marknad. Där finns det all anledning att fortsätta
              att jobba alldeles oavsett konjunktur för att vi ska stå i spetsen
              med god kompetens och helst, naturligtvis, många anställda i de
              företag som jobbar inom dessa branscher.
            </seg>
          </u>
          <note type="speaker" xml:id="i-6d07d1f79e37595c-0">
            Anf. 117 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-7f201150b9b85f0c-0">
            <seg xml:id="i-c5642a3a87913b31-0">
              Fru talman! Jag pratar inte bara för stora företag, Sven Otto
              Littorin. Jag är övertygad om att det finns många med hög kompetens
              från Ericsson som har knoppat av verksamhet och driver nya företag.
              Därför är den verksamhet som drivs där så viktig i den fortsatta
              utvecklingen också. Därför tycker jag att det är viktigt att diskutera
              framtid och inte bara historia i dessa debatter. Vi har hamnat
              i ett allvarligt läge.
            </seg>
            <seg xml:id="i-848fa529d5529632-0">
              Hur ska Sverige och Ericsson bidra till en kultur av framtidsoptimism
              och delaktighet hos de anställda om de som uppenbart starkt bidragit
              till vinstutvecklingen anses som överflödiga trots att företagen
              går bra? Därför är det så viktigt med den spetskompetens som vi
              också berörde här tidigare och som vi socialdemokrater har motionerat
              om. Det är viktigt att regeringen bryter sin passivitet och visar
              handlingskraft. Det krävs för att Sverige ska stå starkt i framtiden.
              Det är vad jag undrat över här och inte fått något direkt svar
              på, nämligen vad ministern och regeringen har för idéer för den
              delen i krishanteringens tecken.
            </seg>
            <seg xml:id="i-96fc03d8d4cdaa04-0">
              Fortsätter man att inte göra någonting eller har en initiativlöshet
              i detta oroar jag mig starkt för att Sveriges möjligheter att
              behålla sin ställning som konkurrenskraftigt tillväxt- och välfärdsland
              kan sättas ur spel.
            </seg>
            <seg xml:id="i-83a1146663d48ef1-0">
              Varje dag i passivitetens tecken fördjupas jobbkrisen och blir
              värre och värre. Jag tror inte att vi har nått toppen på krisen
              ännu, tyvärr. Därav min oro och därför min rädsla när man skriver
              sådana här svar som är så slentrianmässiga och oengagerade.
            </seg>
          </u>
          <note type="speaker" xml:id="i-15e667d54c975f94-0">
            Anf. 118 Arbetsmarknadsminister SVEN OTTO LITTORIN (m):
          </note>
          <u xml:id="i-711b5da272af1802-39" who="unknown">
            <seg xml:id="i-f5e2724889be30f5-0">
              Fru talman! År 2002 skrev jag en uppsats på temat avknoppningar
              från det brittiska universitetssystemet. Det var just för att
              se hur man på olika sätt kan se ta forskning och kommersialisera
              den inom ramen för ett offentligfinansierat universitetssystem.
              Det var oerhört intressant. Jag borde gräva fram den igen.
            </seg>
            <seg xml:id="i-28cce0943b3d1afa-0">
              Jag gjorde samtidigt en översyn av avknoppningar från de större
              företagen och metodiker för att få ut forskning som annars hade
              legat kvar på hyllan till kommersialisering i mindre företag.
              Jag tittade på två goda exempel. Det ena var Saab Venture Capital
              Council, och det andra hette Ericsson Business Development. Det
              var två inbyggda system för att få ut forskning som annars hade
              legat på hyllan.
            </seg>
            <seg xml:id="i-9244beaf02925758-0">
              Det var en parentetisk information, men det finns erfarenheter
              och system som är väldigt bra i det svenska systemet.
            </seg>
            <seg xml:id="i-2170f022a534535e-0">
              För att det där ska fungera ordentligt kan man inte vara passiv
              och göra som Socialdemokraterna gjorde, att vara njugg i kanten
              när det gäller forskningsmiljarderna. Det är därför som jag blir
              lite bekymrad när Sylvia Lindgren anklagar oss för passivitet.
            </seg>
            <seg xml:id="i-4dafce131e0653f5-0">
              Forsknings- och innovationspropositionen har 5 miljarder extra
              i resurstillskott till forskning och utveckling, varav 1,8 miljarder
              till strategiska forskningsinsatser. Den är mer än dubbelt så
              omfattande som sina föregångare, som Socialdemokraterna hade ansvar
              för. Är det passivt och oengagerat? Nej, jag tycker inte alls
              det.
            </seg>
            <seg xml:id="i-57a6147167472703-0">
              Jag tycker att det ger god grund för att säga att vi just gör
              det som Sylvia Lindgren efterfrågar. Detta tillsammans med de
              7,3 miljarderna i nya pengar till exempel till utbildningssystemet
              och arbetsmarknadspolitiken syftar till att skapa förutsättningar
              för att vi även i morgon ska kunna både ha några fler svenska
              nobelpristagare och se till att vi har jobb och spetskompetens
              i företag med tung forskningsinriktning kvar i Sverige.
            </seg>
          </u>
          <note xml:id="i-6e319001a2a0af84-12">
            Överläggningen var härmed avslutad.
          </note>
          <note xml:id="i-c375fed96561929f-0">
            18 § Svar på interpellation 2008/09:286 om utvisning av ensamma
            barn
          </note>
          <note type="speaker" xml:id="i-ceb9730cb5d7ae5d-0">
            Anf. 119 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-2af5084ed6b2773d-0" next="cont">
            <seg xml:id="i-780b8632926ec22d-0">
              Fru talman! Chatrine Pålsson Ahlgren har frågat mig vilka åtgärder
              jag avser att vidta dels för att ensamma barn eller barn där föräldrarna
              av myndigheterna bedömts som olämpliga inte ska utvisas från Sverige,
              dels för att Sverige bättre ska leva upp till barnkonventionen
              i fråga om utvisningsbeslut.
            </seg>
            <seg xml:id="i-081cb137bd5f3089-0">
              Chatrine Pålsson Ahlgren aktualiserar med sina frågor förhållandet
              mellan utlänningslagen (2005:716) och lagen (1990:252) om särskilda
              bestämmelser om vård av unga (LVU). Jag uppfattar hennes inställning
              som att utländska barn som är omhändertagna av svenska myndigheter
              inte ska tvingas återvända till det land där de är medborgare.
            </seg>
          </u>
          <note xml:id="i-ad2925ae3fcf4c4a-0">
            Frågan behandlades, efter omfattande beredning genom bland annat
            den parlamentariska Barnkommittén, i propositionen 1996/97:25
            Svensk migrationspolitik i globalt perspektiv . I enlighet med
            Barnkommitténs uppfattning konstaterades där att beslut som fattas
            i enlighet med utlänningslagens regler i princip tar över beslut
            rörande enskilda som fattas enligt annan lagstiftning, så även
            när ett barn omhändertagits enligt LVU. En möjlighet infördes
            emellertid att meddela tidsbegränsat uppehållstillstånd så länge
            vården pågår förutsatt att ändamålet med vården inte kan tillgodoses
            i hemlandet. Denna bestämmelse fördes sedan över till den nu gällande
            utlänningslagen, som trädde i kraft den 31 mars 2006.
          </note>
          <note xml:id="i-2cde529ac8113f1d-0">
            Vad gäller efterlevnaden av barnkonventionen var redan den tidigare
            utlänningslagen utformad för att tillgodose konventionens krav.
            I den nya lagen skedde förtydliganden för att säkerställa detta.
          </note>
          <u who="per_bill_51abe7" prev="cont" xml:id="i-852fd50739598893-0">
            <seg xml:id="i-60f5387d3e85e01b-0">
              Med denna lagstiftning samt med den möjlighet att få Migrationsverkets
              beslut överprövade av migrationsdomstol som nu finns, och med
              Migrationsöverdomstolen som praxisskapande tredje instans, anser
              jag att rättssäkerheten i utlänningsärenden är väl tillgodosedd.
            </seg>
            <seg xml:id="i-b5f7d4a9457f94e8-0">
              Som Chatrine Pålsson Ahlgren framhåller pågår en utvärdering
              av den nya instans- och processordningen i utlänningsärenden och
              vissa andra bestämmelser som infördes i samband med den nya ordningen.
              Utvärderingsutredningen ska bland annat belysa om de materiella
              bestämmelserna är tillräckligt preciserade för att vara lämpade
              för domstolsprövning och analysera hur undantagsbestämmelsen om
              uppehållstillstånd på grund av synnerligen ömmande omständigheter
              tillämpats. Utredningen ska vidare kartlägga tillämpningen av
              de nya reglerna om verkställighetshinder. Utredningens uppdrag
              gäller inte specifikt de frågor som Chatrine Pålsson Ahlgren ställt
              till mig, men slutbetänkandet, som ska lämnas senast den 30 juni
              i år, kan ändå visa sig ge värdefull belysning i sammanhanget.
            </seg>
            <seg xml:id="i-ff8484f1ede71a35-0">
              Mot bakgrund av vad jag här framfört avser jag inte att ta några
              initiativ i de frågor som Chatrine Pålsson Ahlgren ställt till
              mig.
            </seg>
          </u>
          <note type="speaker" xml:id="i-a819bd3355009c83-0">
            Anf. 120 CHATRINE PÅLSSON AHLGREN (kd):
          </note>
          <u who="margareta_palsson_933b97" xml:id="i-1c44f3f288413af0-0">
            <seg xml:id="i-8fe2d81db3ae4f79-1">
              Fru talman! Tack för svaret!
            </seg>
            <seg xml:id="i-99904a9022f36f44-0">
              Jag vill börja med att säga att anledningen till min interpellation
              är de speciella fall som har förekommit i många medier och där
              oerhört många bland svenska folket har reagerat. Har vi en lagstiftning
              i Sverige som inte tar hänsyn till en sådan här situation?
            </seg>
            <seg xml:id="i-4bb027d58957e0b8-0">
              När jag nu talar gör jag det utifrån alla barn som kan vara i
              sådana här ömmande situationer, för att göra det klart. Men för
              att vi politiker ska kunna se hur våra lagar fungerar lyfts det
              fram enskilda fall, och det gör att vi ser hur det är i Sverige.
              Det är därför det är bra att det nu sitter en utredning som följer
              upp hur det har gått. Jag ser naturligtvis fram emot den 30 juni
              när denna ska lämnas över för att se vad vi kan göra.
            </seg>
            <seg xml:id="i-6df008302ba8106e-0">
              Ibland tror jag att vi politiker blir väldigt fackinriktade och
              ser olika delar som anledning för att någon ska få stanna i Sverige.
              Migrationsministern säger att han tror att jag tycker att inga
              barn som är omhändertagna av svenska myndigheter ska tvingas tillbaka
              till det land där de är medborgare. Jag ska utveckla det sedan.
            </seg>
            <seg xml:id="i-74d904f4da9d388f-0">
              Jag är sjuksköterska och har i mitt arbete mött väldigt många
              människor som har många olika sjukdomar. Man kanske har diabetes.
              Man kanske kommer in och bara ska operera ett ljumskbråck. Man
              kanske har en hjärtsjukdom. Då är det så att ljumskbråck mycket
              väl kan opereras på en klinik, men på grund av att man har andra
              sjukdomar runt omkring, andra anledningar, blir det hela sammantaget
              att man kan behöva ligga inne på sjukhus.
            </seg>
            <seg xml:id="i-67aa0fa378aa1ad2-0">
              Jag känner att det är likadant med de här situationerna för barn.
              Det finns så många olika perspektiv på problem som kan innebära
              att helheten som grund gör att barnen bör få stanna. Det är det
              jag har sett ibland. Vi politiker får inte varken jag eller någon
              annan någonsin se att människor är i små fack, utan det måste
              vara en helhetssyn, situationen totalt sett, som är avgörande.
            </seg>
            <seg xml:id="i-abf0dc0994e49f00-0">
              Det andra är att FN:s barnkonvention, som vi har bestämt oss
              för att följa, ska ligga över de andra paragraferna och lagarna
              när det gäller barn och barns rättigheter, till skillnad från
              Barnkommittén, om jag förstår saken rätt.
            </seg>
            <seg xml:id="i-0673d9063a9149a7-0">
              FN:s barnrättskommitté ser över varje land kontinuerligt och
              hur vi efterlever FN:s barnkonvention. I maj ska det göras i Sverige
              igen, och då blir det spännande att se hur barnrättskommittén
              anser att hur vi följer FN:s barnkonvention när det gäller utlänningsärenden.
            </seg>
            <seg xml:id="i-d8587489f580bf45-0">
              Jag vill också ställa en fråga till statsrådet: Om vi hade inkorporerat
              FN:s barnkonvention i svensk lagstiftning, anser då statsrådet
              att de här barnen under 18 år som är ensamma hade haft laglig
              möjlighet att stanna i Sverige?
            </seg>
          </u>
          <note type="speaker" xml:id="i-67ec54e4827b7a1f-0">
            Anf. 121 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-b7ec25626673489f-0">
            <seg xml:id="i-d4c5b0b1ab76b878-0">
              Fru talman! Jag inleder med att konstatera att vi uppenbarligen
              är överens i det viktiga och angelägna i det här sammanhanget,
              det vill säga att det sitter en utredning som utvärderar och tittar
              på om de bestämmelser som slogs fast av riksdagen när vi införde
              det nya systemet är tillämpliga på det sätt som avsikten har varit.
            </seg>
            <seg xml:id="i-aca7608195dc8fc7-0">
              Jag vill också gärna säga att jag inser att enskilda fall får
              mycket uppmärksamhet och kan väcka stor empati. Naturligtvis är
              det svårt att inte bli berörd av berättelser om enskilda barn
              som far illa. Både svensk lagstiftning och, skulle jag vilja säga,
              alla som ägnar sig åt politik har barnens bästa för ögonen. Barnkonventionen
              och dess portalparagraf genomsyrar därför vår lagstiftning. Det
              är kanske särskilt viktigt att framhålla detta i det här sammanhanget
              eftersom Chatrine Pålsson Ahlgren ställer denna direkta fråga
              till mig.
            </seg>
            <seg xml:id="i-d61b874cca706a3f-0">
              Utlänningslagen är fullt förenlig med barnkonventionen och folkrätten
              i övrigt. Detta är en utgångspunkt för hur lagen är utformad.
              Barnkonventionen återspeglas i portalbestämmelsen om att man särskilt
              ska beakta vad hänsynen till barnets hälsa och utveckling samt
              barnets bästa i övrigt kräver. Så står det i 1 kap. utlänningslagen.
              Det står också uttryckligen i lagens femte kapitel att barn får
              beviljas uppehållstillstånd enligt bestämmelsen om synnerligen
              ömmande omständigheter även om omständigheterna inte har samma
              allvar och tyngd som krävs för att vuxna ska få tillstånd.
            </seg>
            <seg xml:id="i-ab09d46e2be0c21e-0">
              Självfallet ser jag detsamma som Chatrine Pålsson Ahlgren ser,
              det vill säga att det är utsatta barn som vi riktar uppmärksamheten
              på. Jag har stor förståelse för att hon ställer frågor till mig
              om hur deras särskilda situation beaktas inom utlänningsrätten.
              Därför kommer jag att ha dem i åtanke när jag tar ställning till
              behovet av fortsatta åtgärder. Remissinstansernas yttranden kommer
              då också att vara värdefulla för min och regeringens bedömning.
            </seg>
            <seg xml:id="i-2ecb62e5a3da2ccc-0">
              Dessutom utgår jag från att det kommer att bli en livlig debatt
              när Utvärderingsutredningen presenterar sina resultat och förslag.
              Det skulle till och med vara märkligt om så inte blev fallet.
              Jag ser fram emot den debatten, för den behövs.
            </seg>
            <seg xml:id="i-c5b98c6cd5eff57c-0">
              Med dessa ord tror jag att jag stannar och lyssnar på vad Chatrine
              Pålsson Ahlgren har för vettiga saker att komma med.
            </seg>
          </u>
          <note type="speaker" xml:id="i-e221a4565e17622e-0">
            Anf. 122 CHATRINE PÅLSSON AHLGREN (kd):
          </note>
          <u who="margareta_palsson_933b97" xml:id="i-1c44f3f288413af0-1">
            <seg xml:id="i-5968113e60742eac-0">
              Fru talman! Jag delar inte riktigt statsrådets åsikter när det
              gäller barnkonventionens totala integration i utlänningslagen.
              Det gör jag av det skälet att det i barnkonventionen också finns
              en försiktighetsprincip. I de fall där man är osäker ska en försiktighetsprincip
              användas. Jag tror att även om det inte hade funnits något annat
              i barnkonventionen som hade varit tillämpligt i det aktuella fallet
              borde åtminstone försiktighetsprincipen ha haft fog för sig. Då
              vill jag ställa den frågan.
            </seg>
            <seg xml:id="i-5c88aef89db31af1-0">
              Så till den andra frågan. Jag har på alla sätt försökt att hitta
              lösningar i den här situationen. Mitt hjärta klappar oerhört hårt
              för de här barnen. Då har jag förstått, när jag nu har skrivit
              brev till Migrationsverket och Dan Eliasson, att väldigt mycket
              handlar om huruvida det ska stå synnerligen ömmande fall. Jag
              trodde att det stod särskilda fall. Det hela är alltså en bedömningsfråga:
              Vad är synnerligen ömmande fall?
            </seg>
            <seg xml:id="i-aca81eadc2355152-0">
              Jag blev lite sur när jag hörde att Migrationsverket hade överklagat
              ett annat domslut. Det är ju deras sak, men jag kan få tycka att
              det är lite dumt. Om man vill ha en humanitär politik får man
              ju se till vad man får för prejudicerande beslut.
            </seg>
            <seg xml:id="i-f2e5799fb765e7b1-0">
              Om vi har särskilda skäl kan man sätta ihop de olika situationer
              som jag försökte redogöra för i mitt förra inlägg. Man kan ha
              olika belastande situationer som tillsammans kan göra att det
              blir tal om särskilda skäl.
            </seg>
            <seg xml:id="i-acfc5fa5d7c11ea2-0">
              Jag vill avsluta med att säga att jag tycker att den processordning
              vi har i dag är bättre än den förra. Jag har varit med och fattat
              beslut om den jag tror att det var 2006 och jag tror att utrymmet
              för godtycke därigenom blir mindre. Jag ställer upp på det. Det
              vill jag att statsrådet och alla ska veta om.
            </seg>
            <seg xml:id="i-cc1c458139c6d629-0">
              Men jag tror också att det är viktigt att vi i alla nya beslut
              som vi tar inte är mer prestigefulla än att vi säger att har vi
              fattat ett beslut som behöver justeras efter några år måste vi
              kunna göra det. Det är vår ambition och vilja politiskt som måste
              kunna slå igenom i de lagparagrafer vi beslutar. Då tycker jag
              ju också att den utredning som presenteras i juni har med hela
              den här saken att göra. Då visar det sig om det är enligt lagstiftarens
              intentioner som beslutet har kunnat fattas eller inte. I så fall
              har vi ju möjlighet att lägga fram en proposition med kanske någon
              liten förändring som mer motsvarar vad den lagstiftande församlingen
              vill.
            </seg>
          </u>
          <note type="speaker" xml:id="i-a2d945cc282d1183-0">
            Anf. 123 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-b7ec25626673489f-1">
            <seg xml:id="i-edd6ce0aedf616e1-0">
              Fru talman! Som jag nämnde i mitt första inlägg ska ju Utvärderingsutredningen
              också se närmare på vissa materiella bestämmelser i utlänningslagen.
              Bland annat gäller det bestämmelsen om synnerligen ömmande omständigheter.
              Huvuduppgiften är dock att utreda om reformen blev vad riksdag
              och regering eftersträvade när man lade fram den proposition som
              vi beslutade 2005 och som trädde i kraft den 31 mars 2006.
            </seg>
            <seg xml:id="i-e3ddb05c9d401e89-0">
              Den generella frågan om omhändertagande av barn och utlänningsrätten
              är, som jag tidigare har konstaterat, inte ny. Redan före riksdagsbeslutet
              om migrationspolitiken 1996 diskuterades den intensivt. Frågan
              blev också därför noga förberedd på ett för svenskt lagstiftningsarbete
              traditionellt sätt. Remissinstanserna hade inte alla samma uppfattning.
              Det är inget ovanligt. Därigenom kom också en väldigt allsidig
              belysning till stånd.
            </seg>
            <seg xml:id="i-ee054fbae475ac6e-0">
              Det är nu ett antal år som har gått sedan dess. Men denna ordning
              är också vad som gäller enligt den utlänningslag som trädde i
              kraft för knappt tre år sedan. Det pågår en utvärdering. När den
              har överlämnats till mig kommer jag att överväga behovet av initiativ
              från min sida.
            </seg>
            <seg xml:id="i-e3a7b42959f921f0-0">
              Sedan vill jag också gärna säga att när det gäller den nuvarande
              ordningen måste vi förlita oss på att Migrationsverket och domstolarna
              i de enskilda fallen tar hänsyn till om det till exempel behövs
              fortsatt vård i Sverige eller om det finns andra omständigheter.
              De gör även en bedömning av om myndigheterna i hemlandet har förutsättningar
              för att klara av situationen.
            </seg>
            <seg xml:id="i-8d633ef982ef6819-0">
              Min uppfattning är att Migrationsverkets tjänstemän, som är kloka,
              kunniga och väl insatta, gör bra bedömningar i de här frågorna.
              Det är viktigt att man ger dem det erkännandet att det är svåra
              överväganden och avvägningar som måste göras. Men i det sammanhanget
              är det också viktigt att understryka att det i sig inte är fel
              att överklaga domar till en högre instans för att söka den vägledning
              som tidigare av Migrationsverket söktes hos regeringen. Det var
              det systemet som vi förkastade i och med den nya ordningen 2005,
              och vi är helt överens om att det var ett dåligt system.
            </seg>
            <seg xml:id="i-44d1f386ee2c1628-0">
              Då måste vi också ge Migrationsverket möjligheten att söka denna
              vägledning någon annanstans ifrån. Anser man att det finns oklarheter
              på någon punkt när det gäller hur man ska uttolka lagstiftningen
              måste verket enligt de regler som gäller vända sig till Migrationsöverdomstolen
              för ett, som det heter, vägledande beslut. Detta är i sig inget
              misslyckande eller någon felaktighet. Det är viktigt att i det
              här sammanhanget, när vi står här i kammaren, understryka detta.
              Var skulle man annars söka inspiration eller vägledning, om inte
              hos den högsta prövande instansen?
            </seg>
            <seg xml:id="i-138f7fc81f561420-0">
              Utlänningslagen är det är säkert både Chatrine Pålsson Ahlgren
              och jag överens om utformad i en balansgång mellan ambitionen
              att ha så öppna gränser som möjligt och insikten om att förutsättningarna
              när det gäller asylmottagande och invandring i övrigt i Sverige
              är begränsade så länge som vi har reglerad invandring.
            </seg>
            <seg xml:id="i-2ee67f90e3f3c5bc-0">
              I den här balansgången ingår att det så långt som möjligt ska
              gå att ta hänsyn till enskilda personers intresse. I särskilt
              hög grad är så fallet när det gäller barn. Till exempel är anknytning
              till Sverige någonting som vägs in.
            </seg>
            <seg xml:id="i-b3871f4a90f3dbfa-0">
              När jag har sagt detta tror jag också att jag har visat på den
              syn som präglar regeringens arbete i det här sammanhanget, att
              barnets intresse ska stå långt fram. Det ska inte, så som lagstiftningen
              är formulerad, vara så att man ska tillmäta detta samma tyngd
              och allvar som när det gäller vuxnas asylskäl. Det står också
              i förarbetena uttryckligen så.
            </seg>
            <seg xml:id="i-a37a4a1156dd5102-0">
              Den gamla ordningen var, som sagt var, mindre väl fungerande
              än den som vi har i dag. Men jag tror, som sagt var, att vi kommer
              att ha ett behov av att komma tillbaka när Utvärderingsutredningen
              väl är avklarad.
            </seg>
          </u>
          <note type="speaker" xml:id="i-00b690e76a455d3f-0">
            Anf. 124 CHATRINE PÅLSSON AHLGREN (kd):
          </note>
          <u who="margareta_palsson_933b97" xml:id="i-1c44f3f288413af0-2">
            <seg xml:id="i-f7523d60ae691117-0">
              Fru talman! Min personliga uppfattning är att barn som är omhändertagna,
              alltså LVU-placerade, och som saknar annan vårdnadshavare inte
              ska utvisas. Detta ger ju starka indikationer i Sverige; det är
              inte vem som helst som blir LVU-placerad.
            </seg>
            <seg xml:id="i-fb272da53cbf491e-0">
              Jag tycker att det finns ett alldeles särskilt skäl att vara
              oerhört försiktig med ensamma barn. Förutom att de haft den kaotiska
              upplevelse som föregått en LVU-placering ska de dessutom skickas
              ifrån det trygga landet till ett annat land där de inte känner
              någon.
            </seg>
            <seg xml:id="i-0ab94bb71040fa49-0">
              Min fråga är då: Tycker migrationsministern att det finns anledning
              att fokusera extra på ensamma barn? Finns det någon anledning
              att specifikt se över den frågan? Är ministern beredd att kolla
              på just det lite speciellt, när den här utredningen kommer? Detta
              är ju mycket annorlunda jämfört med de andra sakerna.
            </seg>
            <seg xml:id="i-c86fbb9cc8bef96a-0">
              Sedan handlar det om vem som bestämmer. När det gäller Migrationsverket
              har jag ingen anledning att misskreditera tjänstemän och deras
              bedömningar. Men ibland skyller vi på varandra. Man säger: Ni
              måste ändra lagstiftningen om det här ska gälla, och vi säger
              att det här är en bra bedömning.
            </seg>
            <seg xml:id="i-47fb0e16fb123a42-0">
              För den enskilda som är drabbad och som hamnat i en knipa spelar
              det ju ingen roll hur vi löser detta bara vi är överens om att
              vi ska försöka lösa det.
            </seg>
            <seg xml:id="i-d9cf6629db6c3822-0">
              Sedan tror jag att hela befolkningen i Sverige har nytta av att
              man har tillit till migrationspolitiken, att man känner sig trygg
              i att det fattas bra beslut.
            </seg>
            <seg xml:id="i-60cda73449afcf05-0">
              Jag kan väl ge migrationsministern några bra ord: Tillit är en
              viktig sak, det stavas lika fram och bak.
            </seg>
          </u>
          <note type="speaker" xml:id="i-db736fb9eb96598e-0">
            Anf. 125 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-b7ec25626673489f-2">
            <seg xml:id="i-fe3a6778f124d67b-0">
              Fru talman! Tack för de orden! Jag ska ta dem med mig på vägen.
              Jag delar för övrigt helt uppfattningen att det är oerhört viktigt
              att det finns trovärdighet och tilltro till migrationspolitiken
              i det här landet.
            </seg>
            <seg xml:id="i-517191963d02b5c6-0">
              Väldigt mycket av regeringens arbete inom migrationsområdet har
              just gått ut på att återställa och upprätta en tilltro till hur
              våra system fungerar. Den nya instans- och processordningen med
              de oberoende migrationsdomstolarna är en viktig komponent i det
              här sammanhanget.
            </seg>
            <seg xml:id="i-919a5b32c37b76ed-0">
              Men jag konstaterar och jag återvänder till detta att vi är överens
              om grundprinciperna, det vill säga att vi har en reglerad invandring
              i Sverige. Detta bygger på ett regelverk som slås fast i lagstiftningen.
              Tycker man inte att lagstiftningen fungerar tillfredsställande
              får man återvända och försöka korrigera denna på olika sätt. Om
              man ska göra detta måste man göra det enligt de principer för
              lagstiftningsarbete som finns i Sverige.
            </seg>
            <seg xml:id="i-afc6bcf644a20347-0">
              Till dess att ny lag finns på plats gäller den gamla lagen. Så
              är det inte bara när det gäller migrationsområdet, utan så är
              fallet också på alla andra politikområden.
            </seg>
            <seg xml:id="i-27e9dbb65fc63172-0">
              Jag anser att den fråga som Chatrine Pålsson Ahlgren ställde
              till mig, det vill säga frågan om barnens perspektiv, inryms i
              det arbete som den pågående Utvärderingsutredningen har.
            </seg>
            <seg xml:id="i-dd553c2ca2f099ba-0">
              De har inget specifikt uppdrag, men detta inryms i frågan om
              hur man tillämpar de materiella bestämmelserna, hur man ser på
              de här formuleringarna.
            </seg>
            <seg xml:id="i-f0e3d178f6fb29e8-0">
              Jag tror nog att jag kan säga här från talarstolen att det, när
              utredningens slutbetänkande väl ligger på bordet, säkert kommer
              att finnas stora och goda förutsättningar för att fortsätta den
              här debatten.
            </seg>
            <seg xml:id="i-849f58c94f7f532d-0">
              Då vet vi också det kan vara värt att understryka för kammaren
              lite mer specifikt hur helheten ser ut. Vi diskuterar då i så
              fall inte bara Chatrine Pålsson Ahlgren inledde ju med det enskilda
              fall, utan vi kommer att diskutera substans, helheten i de här
              sammanhangen. Jag tror att det är väldigt viktigt ur ett trovärdighetsperspektiv
              att vi gör på det viset.
            </seg>
            <seg xml:id="i-538e29af3cf7cd39-0">
              Tack för en god debatt!
            </seg>
          </u>
          <note xml:id="i-6e319001a2a0af84-13">
            Överläggningen var härmed avslutad.
          </note>
          <note xml:id="i-efe3eedf7e309d2a-0">
            19 § Hänvisning av ärenden till utskott
          </note>
          <note xml:id="i-c86a9539fc09e3b6-0">
            Föredrogs och hänvisades
          </note>
          <note xml:id="i-4861a9b3562e6ecb-0">
            20 § Bordläggning
          </note>
          <note xml:id="i-4c3656f0135d3017-0">
            Anmäldes och bordlades
          </note>
          <note xml:id="i-b57df4f69417777e-0">
            21 § Anmälan om interpellationer
          </note>
          <note xml:id="i-139b897973067a8e-0">
            Anmäldes att följande interpellationer framställts
          </note>
          <note xml:id="i-9b11d198d9bad557-0">
            den 13 februari
          </note>
          <note xml:id="i-61078af0ecd46f0c-0">
            Jan Lindholm
          </note>
          <note xml:id="i-7277a691e26ea97c-0">
            Ann-Christin Ahlberg
          </note>
          <note xml:id="i-8853286c6f123daf-0">
            Anders Ygeman
          </note>
          <note xml:id="i-18965ff5d4fc831d-0">
            Maria Stenberg
          </note>
          <note xml:id="i-6bddc173e3a8df6f-0">
            Interpellationerna redovisas i bilaga som fogats till riksdagens
            snabbprotokoll tisdagen den 17 februari.
          </note>
          <note xml:id="i-b50231fba27797a0-0">
            22 § Anmälan om frågor för skriftliga svar
          </note>
          <note xml:id="i-5a9dc73b6a0e7924-0">
            Anmäldes att följande frågor för skriftliga svar framställts
          </note>
          <note xml:id="i-9b11d198d9bad557-1">
            den 13 februari
          </note>
          <note xml:id="i-2caf02a3bbfbab08-0">
            Christer Adelsbo
          </note>
          <note xml:id="i-e6e3a8812b3b5dce-0">
            Peter Hultqvist
          </note>
          <note xml:id="i-3fbf9b96ae113f0f-0">
            Tommy Waidelich
          </note>
          <note xml:id="i-18965ff5d4fc831d-1">
            Maria Stenberg
          </note>
          <note xml:id="i-1a9111ff2ccc7c75-0">
            Helena Leander
          </note>
          <note xml:id="i-60b1ce1cc3428702-0">
            Frågorna 2008/09:620623 redovisas i bilaga som fogats till riksdagens
            snabbprotokoll tisdagen den 17 februari.
          </note>
          <note xml:id="i-041378bf2f3e26a7-0">
            Fråga 2008/09:624 redovisas i bilaga som fogats till riksdagens
            snabbprotokoll tisdagen den 24 februari.
          </note>
          <note xml:id="i-25c7a9b5bcd39423-0">
            23 § Anmälan om skriftliga svar på frågor
          </note>
          <note xml:id="i-565f115b77933698-0">
            Anmäldes att skriftliga svar på följande frågor inkommit
          </note>
          <note xml:id="i-a0568615f6c93a1f-0">
            den 12 februari
          </note>
          <note xml:id="i-b6a2ba29a9bf30c3-0">
            Bodil Ceballos
          </note>
          <note xml:id="i-f64f2a1fc4ee0542-0">
            Ameer Sachet
          </note>
          <note xml:id="i-50349c0f88d9c9bc-0">
            Svaren redovisas i bilaga som fogats till riksdagens snabbprotokoll
            tisdagen den 17 februari.
          </note>
          <note xml:id="i-bc53511409e42dc6-0">
            24 § Kammaren åtskildes kl. 16.05.
          </note>
          <note xml:id="i-11a391ec141c661e-0">
            Förhandlingarna leddes
          </note>
          <note xml:id="i-129bd7160122b18a-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
