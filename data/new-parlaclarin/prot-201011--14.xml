<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--14</head>
          <docDate when="2010-11-12">2010-11-12</docDate>
        </div>
      </front>
      <body>
        <div>
          <note xml:id="i-37fb7702b40898d4-0">
            ﻿
          </note>
          <note xml:id="i-d051fd1c0b08d186-0">
            Riksdagens protokoll
          </note>
          <note xml:id="i-975acdec0cb555fc-0">
            2010/11:14
          </note>
          <note type="date" xml:id="i-4d81049a576c34f8-0">
            Fredagen den 12 november
          </note>
          <note xml:id="i-0737497f69a04ccc-0">
            Kl. 09:00 - 10:07
          </note>
          <note xml:id="i-d20dc3c3e0653509-0">
            1 § Anmälan om fördröjt svar på interpellation
          </note>
          <note xml:id="i-311aa0fa60ba9f43-0">
            Till riksdagen hade inkommit följande skrivelse:
          </note>
          <note xml:id="i-57127e02c2593fdf-0">
            Interpellation 2010/11:25
          </note>
          <note xml:id="i-ad2af1960aca5694-0">
            Interpellation 2010/11:25 Den digitala klyftan
          </note>
          <note xml:id="i-9900ac155d785cba-0">
            Interpellationen kommer att besvaras tisdagen den 16 november
            2010.
          </note>
          <note xml:id="i-b23e14c80a66f35a-0">
            Skälet till dröjsmålet är andra engagemang.
          </note>
          <note xml:id="i-cefca73fed7c1cb5-0">
            Dag Ekman
          </note>
          <note xml:id="i-6041682e2d825596-0">
            2 § Svar på interpellationerna 2010/11:26, 29 och 32 om nattåg
            till Norrland
          </note>
          <note type="speaker" xml:id="i-9b4537c5491b205c-0">
            Anf. 1 Statsrådet CATHARINA ELMSÄTER-SVÄRD (M):
          </note>
          <u xml:id="i-6889d7e76b356831-0" who="unknown">
            <seg xml:id="i-4937c0dddf268459-0">
              Fru talman! Siv Holma har frågat mig om jag avser att verka för
              att nattågen till Norrland kvarstår i nuvarande omfattning och
              om jag avser att lämna direktiv till Rikstrafiken att snarast
              införa ett kriterium för besöksnäringen i tillgänglighetsmodellen.
            </seg>
            <seg xml:id="i-2349ab168c1d69a4-0">
              Leif Pettersson har frågat mig vilka åtgärder jag avser att vidta
              för att norra Sverige ska kunna bibehålla nuvarande järnvägsförbindelser
              och om jag avser att vidta några åtgärder för att ytterligare
              förbättra tågtrafiken till norra Sverige i enlighet med regeringsdeklarationen.
            </seg>
            <seg xml:id="i-ae4bd9abfa1dcad6-0">
              Isak From har frågat mig vilka åtgärder jag avser att vidta för
              att boende i södra Lappland och i Norrlands inland ska ha tillgång
              till goda tågförbindelser och hur jag avser att i övrigt verka
              för att långväga resenärer väljer järnväg i stället för flyg och
              busstransporter.
            </seg>
            <seg xml:id="i-f364b173cc761a5a-0">
              Fru talman! Jag har valt att besvara frågorna i ett sammanhang.
            </seg>
            <seg xml:id="i-52b7f0f117cf801f-0">
              Jag håller med Siv Holma, Isak From och för den delen också Leif
              Pettersson, även om han inte är här just nu, om att det är viktigt
              att det finns ett bra utbud av persontrafik på järnväg i olika
              delar av landet. För att det ska finnas ett större utbud av interregional
              kollektiv persontrafik än vad som bär sig kommersiellt finns anslaget
              för trafikavtal. Rikstrafiken har till uppgift att använda anslaget
              till att minska brister i tillgänglighet med interregionala färdmedel.
              Med tanke på de stora avstånden i Sverige krävs en god samordning
              mellan interregional och regional kollektivtrafik för att skapa
              god tillgänglighet till långväga kollektivtrafiklinjer. Det förutsätter
              ett gott samarbete mellan å ena sidan Rikstrafiken och å andra
              sidan de kommunala trafikhuvudmän som i sina län ansvarar för
              och organiserar regional kollektivtrafik.
            </seg>
            <seg xml:id="i-cbee071507b7e745-0">
              Jag har blivit informerad om att Rikstrafiken i sin utredning
              om den framtida nattågstrafiken på övre Norrland menar att öppnandet
              av Botniabanan kommer att förändra förutsättningarna genom att
              restiderna förkortas. Rikstrafiken menar även att det kan finnas
              möjlighet till ökad kommersiell nattågstrafik under högsäsong
              på den aktuella sträckan. Från regeringen kommer vi även fortsatt
              att följa frågan.
            </seg>
            <seg xml:id="i-d79db110c84ba0b2-0">
              Rikstrafiken ska verka för den transportpolitiska måluppfyllelsen.
              I detta ingår att se till behov hos såväl individer som näringsliv.
              Det är myndighetens uppgift att avgöra var pengarna gör mest nytta
              och vad som är en rimlig nivå av interregional kollektivtrafik.
              Myndigheterna ska använda anslaget för trafikavtal effektivt,
              vilket kräver kontinuerliga omprövningar av trafikåtagandena.
              Regeringen beslutar normalt inte om hur myndighetens prioriteringsmetoder
              ska utformas, vilka trafikavtal som Rikstrafiken ska teckna eller
              hur trafiken ska utformas.
            </seg>
            <seg xml:id="i-ccc8aeb7b1ef557a-0">
              Fru talman! Jag anser att även buss och flyg vid sidan av tågtrafik
              har en stor roll att fylla för att åstadkomma tillgänglighet för
              resenärer. För övre Norrland är en god flygtrafik till och från
              landets södra halva av central betydelse, och busstrafik möjliggör
              på ett kostnadseffektivt sätt resor på olika avstånd. För att
              uppnå de transportpolitiska målen vill jag möjliggöra för människor
              att välja mellan flera trafikslag samtidigt som samhällsekonomiskt
              effektiva styrmedel används för att minska negativa effekter på
              miljön.
            </seg>
          </u>
          <note xml:id="i-a50141fa273885e9-0">
            Då Leif Pettersson, som framställt interpellation 2010/11:29,
            anmält att han var förhindrad att närvara vid sammanträdet medgav
            förste vice talmannen att Isak From fick ta emot svaret även på
            denna interpellation.
          </note>
          <note type="speaker" xml:id="i-03b687ab88c0dc3d-0">
            Anf. 2 SIV HOLMA (V):
          </note>
          <u who="siv_holma_218997" xml:id="i-fd6ca817eadb9e0a-0">
            <seg xml:id="i-59c2723824b0b0ab-0">
              Fru talman! Jag måste tacka infrastrukturministern med att konstatera
              att jag inte fick några svar på mina två frågor. Jag frågade om
              statsrådet skulle verka för att nattågen till Norrland kvarstår
              i nuvarande omfattning och om statsrådet avsåg att lämna direktiv
              till Rikstrafiken om att snarast införa ett kriterium för besöksnäringen
              i tillgänglighetsmodellen.
            </seg>
            <seg xml:id="i-070b60c08553f08e-0">
              Statsrådet säger bara att regeringen kommer att följa frågan.
              Hon säger att regeringen beslutar normalt inte om hur myndighetens
              prioriteringsmetoder ska utformas, vilka trafikavtal som Rikstrafiken
              ska teckna eller hur trafiken ska utformas. Därefter talar statsrådet
              om att för övre Norrland är en god flygtrafik till och från landets
              södra halva av central betydelse, och busstrafik möjliggör på
              ett kostnadseffektivt sätt resor på olika avstånd.
            </seg>
            <seg xml:id="i-0101c96ebf3c996c-0">
              Lite av god dag yxskaft skulle man kunna tolka de citerade delarna
              i infrastrukturministerns svar som. Det är ett svar som dessutom
              rimmar illa med vad hennes partiledare tillika statsminister sade
              i regeringsdeklarationen. Han sade: Bara om vi ser hela Sverige
              kan vi hålla samman vårt samhälle. Sverige är ett vidsträckt land.
              Här finns både större städer och landsbygd. Alla delar av Sverige
              ska ges möjlighet att utvecklas utifrån sina styrkor och förutsättningar.
              Han fortsatte: Sverige ska ha ett väl fungerande transportsystem
              en attraktiv kollektivtrafik, ökad framkomlighet på väg och järnväg
              liksom bra kommunikationer som knyter samman stad och land.
            </seg>
            <seg xml:id="i-47bce21e965086f2-0">
              Fru talman! Låt mig använda interpellationsdebatten till att
              övertyga om vikten av att nattågen till övre Norrland behövs i
              nuvarande omfattning. Jag vill inte att infrastrukturministern
              abdikerar från sitt politiska ansvar, utan i stället aktivt går
              in för att verka för att transportpolitiska mål uppfylls. Det
              är viktigt att statsrådet befattar sig med det faktum att Rikstrafiken
              har ett uppdrag att minska brister i transportpolitiskt motiverad
              långväga kollektivtrafik som inte körs på marknadens villkor.
              Det är viktigt att hon ger det uppdraget i regleringsbrev och
              liknande och att ett kriterium för besöksnäringen finns med i
              tillgänglighetsmodellen. Det är viktigt att regeringen lägger
              sig i myndighetens prioriteringsmetoder, därför att det är en
              näring som står och faller med tillgängliga kommunikationer.
            </seg>
            <seg xml:id="i-98c5b97194d11954-0">
              Fru talman! Låt mig med några siffror från min hemkommun Kiruna
              beskriva vilka konsekvenserna blir för besöksnäringen när Rikstrafiken
              halverar nattågstrafiken till Norrland.
            </seg>
            <seg xml:id="i-2f35e4237297e5fb-0">
              Kiruna i Lappland beskriver destination Kiruna som en destination
              som har starka reseanledningar, såsom Ice Hotel, Kebnekaise, Abisko
              nationalpark, norrsken, midnattssol, Kungsleden, fjällanläggningarna
              Abisko och Björkliden och Riksgränsen för att nämna några. Under
              förra året hade Kiruna 530 000 gästnätter. Näringen sysselsatte
              drygt 520 personer på årsbasis, och gästerna som besökte Kiruna
              konsumerade för närmare 600 miljoner kronor. Det är en siffra
              som är en dubblering jämfört med hur det var för tio år sedan.
              Om man försöker se ett par år framåt pekar besöksnäringen då på
              en stor utvecklingspotential. Vildmarksupplevelser och det exotiska
              med nordliga destinationer och Sverigeresor kommer att expandera.
            </seg>
            <seg xml:id="i-45ee13c00c49e621-0">
              Kommunikationer och tillgänglighet är grundläggande komponenter
              för att man ska lyckas ta till vara framtidspotentialen. I detta
              sammanhang finns ambitioner att förbättra samverkan med Nordnorge,
              vilket i sin tur förutsätter fungerande tågförbindelser med Norge.
            </seg>
          </u>
          <note type="speaker" xml:id="i-8c6496c339976c47-0">
            Anf. 3 ISAK FROM (S):
          </note>
          <u who="isak_from_c7c532" xml:id="i-0b5d84661db20e7f-0">
            <seg xml:id="i-8a208565466f3eb5-0">
              Fru talman! Jag vill börja med att tacka statsrådet för svaret.
              Eftersom det är första gången vi träffas vill jag gratulera Catharina
              Elmsäter-Svärd till utnämningen på en mycket viktig ministerpost.
            </seg>
            <seg xml:id="i-d275099c2e341f92-0">
              Min interpellation handlar om förutsättningarna för nattågstrafiken
              genom hela Sverige till och från övre Norrland från och med 2013.
              Rikstrafikens styrelse har gett sin generaldirektör i uppdrag
              att sända rapporten om den framtida nattågstrafiken på remiss.
              Den här remissen väcker många frågetecken. I en mycket motstridig
              utredning har Rikstrafiken kommit fram till att två nattåg, som
              för ett par år sedan var tre nattåg, i framtiden kommer att bli
              ett nattåg. Det bedöms vara tillräckligt utifrån nuvarande tillgänglighetskriterier.
            </seg>
            <seg xml:id="i-1943930c83204e2c-0">
              Fru talman! Nattågstrafiken är särskilt viktig för besöksnäringen,
              och då speciellt i den nordligaste delen av landet. Då menar jag
              området norr om Umeå och upp till Kiruna. Mycket av den trafikström
              och många av de resenärer som kommer upp till övre Norrland från
              hela Sverige kommer faktiskt via vårt järnvägssystem.
            </seg>
            <seg xml:id="i-7abfcb0a2b377605-0">
              Tågen är i dag i princip fulla under vissa delar av året, speciellt
              jul-, sport- och påsklov. Under andra delar av året är det befolkningen
              i hela Sverige som besöker sina släktingar. Släktingar från Västerbotten
              besöker sina släktingar i Göteborgsregionen eller i Helsingfors
              eller tvärtom. Under de här stora högtiderna betalar sig trafiken
              i stort själv, men under övrig tid är Rikstrafikens insatser mycket
              viktiga.
            </seg>
            <seg xml:id="i-6671e1efd84eecd8-0">
              Min direkta fråga blir: Anser statsrådet att nattågstrafiken
              är en möjlighet för hela landet? Eller ser man detta som en belastning?
            </seg>
            <seg xml:id="i-8c696a215b1481d7-0">
              Utredningen lägger huvudvikten vid och betonar särskilt betydelsen
              av kopplingen till Helsingfors/Arlanda. Den kopplingen är givetvis
              viktig, men betydelsen av tillgänglighet mellan och inom landets
              alla delar får inte underskattas eller nedprioriteras.
            </seg>
            <seg xml:id="i-f3839ed4647da915-0">
              I Rikstrafikens tillgänglighetsbegrepp är den stora frågan hur
              bra tillgängligheten till Helsingfors är. Värderingsmodellen beaktar
              inte kopplingar mellan andra delar av landet. Man värderar inte
              heller andra parametrar som utbudsfrekvens, antal byten, total
              restid och så vidare.
            </seg>
            <seg xml:id="i-9568fa0fba50c13a-0">
              Jag menar därför att Rikstrafikens tillgänglighetsmodell är dålig
              och inte borde få användas som beslutsunderlag.
            </seg>
            <seg xml:id="i-391b596c61611a26-0">
              Min fundering är: Handlar detta om utveckling eller avveckling?
              Rikstrafiken fokuserar huvudsakligen på förbindelserna mellan
              Helsingfors/Arlanda och Norrbotten med vissa möjligheter för andra
              regioner att ansluta sig till den här trafiken.
            </seg>
            <seg xml:id="i-12aa68a752d42c04-0">
              Vi socialdemokrater anser att nattågstrafiken är mycket viktig
              för hela Norrland och för övriga landet. Det här får inte enbart
              ses som en Norrlandsfråga.
            </seg>
          </u>
          <note type="speaker" xml:id="i-44458e71a635a02f-0">
            Anf. 4 KATARINA KÖHLER (S):
          </note>
          <u who="katarina_kohler_c6b83a" xml:id="i-3cbf7014975c51cb-0">
            <seg xml:id="i-7ff27415b95d82d5-0">
              Fru talman! Jag ska inte upprepa det Siv Holma sade när hon läste
              upp delar av regeringsförklaringen. Men det är mycket viktigt
              att komma ihåg vad statsministern sade i sin regeringsförklaring.
              Bara om vi ser hela Sverige kan vi hålla samman vårt samhälle,
              sade han bland annat.
            </seg>
            <seg xml:id="i-5bddd4b0363b1291-0">
              Dessutom tog Siv upp detta med ett fungerande transportsystem.
              Det är väldigt viktigt att komma ihåg att regeringen talar varmt
              om regional utveckling. Vi har faktiskt tre ministrar som ska
              arbeta med de frågor som rör näringslivsutveckling, regional utveckling,
              landsbygdsfrågor och specifikt turistnäringen.
            </seg>
            <seg xml:id="i-ebd5c9b56bb18a6b-0">
              Regeringen säger också att man värnar ett aktivt miljö- och klimatarbete.
              Mot bakgrund av det kan jag bara konstatera att Rikstrafiken egentligen
              föreslår det motsatta på många områden åtminstone kan det bli
              konsekvenserna av förslaget. Man äventyrar inte bara turistnäringen
              i övre Norrlands inland, framför allt i Västerbotten och Norrbotten,
              utan det går också åt precis motsatt håll när det gäller miljö-
              och klimatfrågorna.
            </seg>
            <seg xml:id="i-a4837522491bd09b-0">
              Jag tror att det är viktigt att vi alla sätter ned foten. När
              vi säger att vi ska arbeta med de här frågorna måste vi också
              någon gång göra det. Det räcker inte att vi pratar om det år efter
              år. I Sverige och framför allt i EU pratar man om kollektivtrafiken
              och har olika direktiv när det gäller denna. Där framhåller man
              särskilt järnvägstrafiken.
            </seg>
            <seg xml:id="i-213077d1646dd4f8-0">
              Men framför allt handlar det om de enskilda människornas möjligheter
              till ett bra och bekvämt resande genom landet. Man åker gärna
              nattåg ned från Norrbotten och Västerbotten eller upp från södra
              Sverige därför att det sparar tid. Man sover ju bort en stor del
              av resan. Det är miljövänligt, och det är en faktor som vi inte
              får glömma bort. För många människor är det också en prisfråga.
              Ska man resa hela familjen är inte flyget ett alternativ för många.
            </seg>
            <seg xml:id="i-4868f6464ef78536-0">
              Själv kommer jag från Skellefteå kommun men är född och uppvuxen
              i Norrbotten. De här frågorna har alltid funnits med mig i mitt
              liv. Att bo långt ifrån, säger några, men man kan ju diskutera
              vad långt ifrån är. Vi har 72 000 invånare i vår kommun. Det är
              en vidsträckt kommun. Om vi ska åka tåg i dag, då vi gärna åker
              nattåg, har vi fem mil till närmaste järnvägsknut, och det gäller
              oss som bor i centrala Skellefteå. Bor man på landsbygden kan
              det se väldigt annorlunda ut. Man kan alltså ha mycket längre
              att åka. Med Rikstrafikens förslag kan människor få åka mer än
              20 mil för att komma till ett tåg. Det känns inte som om det finns
              något nytänkande i det. De samhällsekonomiska aspekter som man
              pekar på i förslaget håller inte.
            </seg>
          </u>
          <note type="speaker" xml:id="i-e4abfcc5a92ed066-0">
            Anf. 5 Statsrådet CATHARINA ELMSÄTER-SVÄRD (M):
          </note>
          <u xml:id="i-6889d7e76b356831-1" who="unknown">
            <seg xml:id="i-ef9ffe6fad82481a-0">
              Fru talman! Som nämndes av bland annat Isak From har Rikstrafiken
              i dag ett avtal som sträcker sig fram till 2013. Det ligger också
              i Rikstrafikens uppdrag att ständigt ompröva och se om verkligheten
              har förändrats eller om det finns annat som påverkar inför nya
              upphandlingsprocesser och när det är dags att träffa nya avtal.
              Därför har man inte bara studerat nattågen till Norrland, utan
              man ser över alla trafikavtal som Rikstrafiken har för att det
              ska fungera för individer och näringsliv i hela landet. Det rör
              såväl tågtrafik som färjetrafik, till exempel till Gotland, flygtrafik,
              busstrafik och så vidare, och det är helt rätt.
            </seg>
            <seg xml:id="i-7825144a079f8ed4-0">
              Siv Holma var inne på om man inte skulle kunna ändra i modellen
              när man tittar på kriterier, och det nämnde också Isak From. Det
              är en ständig fundering som man kan ha. Vi kan ta trafiken till
              Gällivare som exempel. Det är ganska lätt att få in i en modell
              hur långt det är till Helsingfors eller hur långt det är till
              ett regionsjukhus. Men det blir annorlunda när man börjar fundera
              utifrån en ort och tänker sig till vilken turistanläggning man
              ska ha en viss närhet eftersom de är utspridda över hela landet.
              Jag förstår det omvända: Om man har orter där turismen är viktig,
              borde man då inte få tågen att gå dit? Men det är inte lika lätt
              att detta låter sig göras i en modell om jag har förstått Rikstrafiken
              rätt i den delen. Jag har förtroende för Rikstrafiken och att
              de gör de prioriteringar som också behöver göras.
            </seg>
            <seg xml:id="i-9f41e9d72cd53032-0">
              På frågan om att behålla nuvarande nattåg vill jag svara att
              bedömningen just nu enligt utredningen och de studier som har
              gjorts är att ett nattåg i vardera riktningen blir tillräckligt.
              Det blir som att ha två tåg kvar utifrån att det så att säga råder
              högtryck under vissa delar av året, framför allt i mars, juli
              och augusti. De tåg som man då frigör kan användas om möjligt
              ännu mer när det är högsäsong. Det är också ett sätt att kunna
              samarbeta med det kommersiella och där man behöver komplettera,
              vilket är Rikstrafikens uppgift.
            </seg>
            <seg xml:id="i-73a7954a410d6813-0">
              Jag ska också ta upp diskussionen om det här med resor till och
              från Göteborg. Det är klart att det kan bli omständligt om man
              måste byta tåg i Helsingfors. Samtidigt är det så att utbudet
              just till och från Göteborg är oerhört stort på den kommersiella
              sidan. Här gäller det alltså att tänka effektivt. Vad gör man
              med de pengar man har för att kanske till och med kunna få till
              mer trafik?
            </seg>
            <seg xml:id="i-2016b351a25cec76-0">
              Isak From frågar mig om nattågen är en möjlighet eller en belastning.
              Det är självklart att människor behöver ha en möjlighet att ta
              sig fram och tillbaka och att resa i landet. Då blir även nattågen
              en möjlighet. Det är ju inte så att man föreslår att de ska tas
              bort. Det är snarare så att man tittar på hur man kan komplettera
              och jobba med trafiken under olika delar av säsongen när också
              trycket varierar.
            </seg>
            <seg xml:id="i-1c74384731edc34c-0">
              Katarina Köhler citerar från regeringsdeklarationen: Bara om
              vi ser hela Sverige kan vi hålla samman vårt samhälle. Ja, så
              är det. Men kom också ihåg att vi för första gången nu har ett
              historiskt stort infrastrukturpaket för hela tiden fram till 2021,
              som faktiskt handlar om både vägar och järnvägar i hela landet,
              något som har varit eftersatt i väldigt många år. Det är naturligtvis
              riktigt, och i detta kan också miljöhänsyn tas på ett mycket mer
              effektivt sätt än kanske var fallet tidigare.
            </seg>
          </u>
          <note type="speaker" xml:id="i-79f0a7912f798d6e-0">
            Anf. 6 SIV HOLMA (V):
          </note>
          <u who="siv_holma_218997" xml:id="i-fd6ca817eadb9e0a-1">
            <seg xml:id="i-192d354c1598fb70-0">
              Fru talman! Jag delar många av de åsikter Katarina Köhler och
              Isak From har fört fram.
            </seg>
            <seg xml:id="i-c87d1618b79b892b-0">
              Jag vill återgå till det som Rikstrafiken föreslår: att halvera
              nattågstrafiken till Norrland. Det innebär faktiskt att man går
              emot de transportpolitiska målen. I stället för att ta bort bristerna
              går man i motsatt riktning och försämrar förutsättningarna för
              tillgängliga kommunikationer.
            </seg>
            <seg xml:id="i-630e9d248e244cf9-0">
              Kiruna befinner sig i ett expansivt skede, både inom besöksnäringen
              och genom stadsflytt, föranledd av LKAB:s utökning av gruvbrytningen.
              LKAB skapar miljardvinster till statskassan, pengar som ska investeras
              inte bara i storstadsområdena utan också där landets vinster genereras.
            </seg>
            <seg xml:id="i-954a30cbca4132db-0">
              Jag tycker att infrastrukturministern borde inse att Rikstrafikens
              utredning är en skrivbordsprodukt där man lägger fokus på att
              inte ingripa på den så kallade öppna, avreglerade kollektivtrafikmarknaden.
            </seg>
            <seg xml:id="i-0f2e2e62b8847022-0">
              Infrastrukturministen talar om att Botniabanan är öppnad och
              att hon ser framför sig att ökad kommersiell trafik kan lösa de
              uppkomna bristerna. Men jag ser att besöksnäringens potentiella
              framtidsutveckling är i fara. Den ska tydligen avvakta en kommersiell
              utveckling som tar hand om de nattåg som man nu drar in. Det betyder
              faktiskt passivitet och handlingsförlamning när det behövs det
              motsatta: politiskt mod och handlingskraft. Medan gräset gror
              dör kon. Besöksnäringen offras på det här sättet.
            </seg>
            <seg xml:id="i-29624f93761f2c07-0">
              Fru talman! Rikstrafiken betalar i genomsnitt ca 76 miljoner
              per år i nuvarande avtal för de nattåg som är i trafik. Den totala
              kostnaden bedöms till 300400 miljoner per år. Resenärerna står
              för merparten. Endast omkring 2025 procent står staten för. Rikstrafikens
              förändring i nattågstrafiken innebär att den minskas till ett
              minimum och mer än halveras i volym detta till minskade kostnader
              på ca 40 miljoner kronor.
            </seg>
            <seg xml:id="i-fc34d1f80eb06d2c-0">
              Men vad får det för konsekvenser för besöksnäringen? Genom att
              tillgängligheten i kommunikationerna försämras drabbas besöksnäringen
              hårt eftersom ungefär hälften av de 170 000 årliga kommersiella
              gästerna kommer med tåg. Anser inte infrastrukturministern att
              tillgänglighetsmodellen och olika tillgänglighetsbegrepp borde
              ta hänsyn till exempelvis konsekvenserna för besöksnäringen? Det
              borde vara något som ligger en minister vars parti hyllar arbetslinjen
              varmt om hjärtat, eller hur?
            </seg>
          </u>
          <note type="speaker" xml:id="i-d9ae4a7be7a9e5c6-0">
            Anf. 7 ISAK FROM (S):
          </note>
          <u who="isak_from_c7c532" xml:id="i-0b5d84661db20e7f-1">
            <seg xml:id="i-d222f5a1c1cc3ca2-0">
              Fru talman! Den grundläggande frågan när det gäller nattågstrafiken,
              om jag nu hårdrar det lite, är fortfarande om man ser det här
              transportsättet som viktigt och utvecklingsbart eller om det är
              mindre viktigt och avvecklingsbart.
            </seg>
            <seg xml:id="i-6add1659fb2c2767-0">
              I det förslag som föreligger bantas trafiken till ett minimum
              och mer än halveras i volym. Min direkta oro gäller att det kan
              ge svårbrutna negativa effekter på resvanorna om det här förslaget
              antas. I rapporten föreslås också att avtalstiden ska vara tio
              år. Då är frågan hur vi vill att våra resvanor ska se ut om tio
              år. Jag delar förvisso statsrådets syn på att flyg- och bussförbindelser
              också är oerhört viktigt för hela landet, men då måste vi komma
              ihåg att det är långt ifrån alla orter som har tillgång till bra
              flygförbindelser.
            </seg>
            <seg xml:id="i-76fac2d4e2719715-0">
              Jag tror och hoppas utvecklingen pekar ju också dithän att tågtrafiken
              kommer att bli allt viktigare. Då måste vi ha insikt i det nu
              när vi tar besluten. Hur kommer det att vara om tio år?
            </seg>
            <seg xml:id="i-ad68a4d82b168241-0">
              Ja, det är riktigt att förutsättningarna för nattågstrafiken
              har ändrats i och med det nya avtalet. Marknaden har också givits
              nya förutsättningar i och med avregleringen av persontrafiken
              på järnväg. Botniabanan har öppnats, och Norrtåg gör också sitt
              inträde på persontrafikmarknaden i Norrland. Man planerar också
              att köra mer tåg än i dag. Det är positivt, och det ska man givetvis
              ta vara på.
            </seg>
            <seg xml:id="i-c09cebb5702e7518-0">
              Då är min fundering: Är det inte att gå händelserna i förväg
              om förslaget även blir upphandlingsunderlag utan att man först
              utvärderat Norrtågsförsöket? Riskerar vi inte då att resvanorna
              ändras och att förutsättningarna för försöket med Norrtåg också
              ändras i och med det? Här kan vi från den norra landsändan känna
              oss väldigt frågande. Har Rikstrafiken resonerat rätt?
            </seg>
            <seg xml:id="i-54111d3e9c6998c5-0">
              Min fråga är: Delar ministern den bedömningen?
            </seg>
            <seg xml:id="i-f948c029a99bacd9-0">
              Fortsättningsvis kvarstår också frågan: Hur ska tillgängligheten
              och möjligheten att åka tåg till nära och kära i landet se ut
              till exempel inom södra Lappland, Jämtland och Västernorrland?
              I den första förslagsrundan föreslogs det att tåget inte skulle
              stanna på diverse orter, till exempel Bastuträsk, Jörn och Vännäs.
              Efter Rikstrafikens styrelses beslut om remissutskick har man
              lagt till att tåget förutsätts stanna vid ett antal av de tidigare
              inte nämnda orterna.
            </seg>
            <seg xml:id="i-bd7ad505d67256ea-0">
              Det här förfaringssättet skapar oerhört mycket osäkerhet, och
              jag kan bara hoppas att remissinstanserna kommer in med oerhört
              kraftfulla yttranden på det här. Det skapar oerhört stora funderingar
              också för planeringen för länstrafiken.
            </seg>
            <seg xml:id="i-8c7ae0c44e40cf71-0">
              En jämförelse med prognoserna för Botniabanan visar att bara
              10 procent av resenärerna på Botniabanan kommer att ha Helsingfors
              som målpunkt, och relationen mellan Helsingfors och Umeå är bara
              3 procent. Transrails utredning visar att endast 15 procent av
              av- och påstigningarna sker i Helsingfors.
            </seg>
            <seg xml:id="i-411b30e022ae1ee2-0">
              Fru talman! När Ådalsbanan är klar är det naturligt att börja
              nyttja kustjärnvägen, Botniabanan och Ostkustbanan, och då framför
              allt för kommersiell trafik under dagtid. Jag anser att det är
              rimligt att ett av de två nattågen ska gå där. Min fundering är:
              Hur ser statsrådet på det?
            </seg>
          </u>
          <note type="speaker" xml:id="i-737cc716f28ce447-0">
            Anf. 8 KATARINA KÖHLER (S):
          </note>
          <u who="katarina_kohler_c6b83a" xml:id="i-3cbf7014975c51cb-1">
            <seg xml:id="i-e06f865bc190ee30-0">
              Fru talman! Infrastrukturministern säger att när vi satt det
              stora infrastrukturpaketet i sjön ska detta inte vara något problem.
              Det håller inte. Norrbotten och Västerbotten är inte enbart en
              kustremsa. De är vidsträckta län med många mil inland. Det räcker
              alltså inte med att säga att det löser sig när Botniabanan och
              Ådalsbanan är klara.
            </seg>
            <seg xml:id="i-34ffff7f7fd14ff5-0">
              Ministern sade vid ett par tillfällen i sitt anförande om jag
              förstår det rätt. Precis så har jag sagt flera gånger, fru talman,
              när jag läst remissen, alltså om jag förstått den rätt. Det är
              något som är fel ifall jag måste fundera på om jag förstår det
              hela rätt. Det är ett mycket luddigt förslag som kommer från Rikstrafiken.
              Precis som Isak From var inne på säger man en sak på en sida och
              någonting annat på en senare sida.
            </seg>
            <seg xml:id="i-c5f9ae3044750eb7-0">
              Jag vill därför att ministern klargör vad Rikstrafikens förslag
              innebär när det gäller Bastuträsk och Jörn vilka båda ligger i
              Skellefteå kommun och i dag är våra av- och påstigningsorter.
              Som jag läser det ska de bort enligt en sida i förslaget, och
              på en annan sida kanske den ena blir kvar. Hur är det egentligen?
            </seg>
          </u>
          <note type="speaker" xml:id="i-bd6228d919d3cc38-0">
            Anf. 9 Statsrådet CATHARINA ELMSÄTER-SVÄRD (M):
          </note>
          <u xml:id="i-6889d7e76b356831-2" who="unknown">
            <seg xml:id="i-bb1d0982e76f35b7-0">
              Fru talman! Kriterier eller inte kriterier för besöksnäring och
              turism är frågan. I vissa fall tar Rikstrafiken faktiskt hänsyn.
              Det gäller orter som är väldigt beroende. De försöker trots allt
              göra avvägningar. Det knepiga i dagsläget är att det inte är möjligt
              att lägga in i modellen då det är tillgängligheten till olika
              platser och funktioner som mäts. Jag förstår att det är det som
              Siv Holma egentligen efterfrågar, alltså om man inte borde kunna
              lägga till detta. Så är inte fallet i dag, och därför finns det
              heller inte med i den process som Rikstrafiken har när de utreder
              och ser över framtida möjligheter.
            </seg>
            <seg xml:id="i-6a2603e7299a9468-0">
              Isak From funderar på transportsättet. Jag antar att han menar
              tåget, om det är utvecklingsbart eller avvecklingsbart. Självklart
              är det utvecklingsbart, inte minst uppåt i landet där det också
              görs en hel del tack vare det nya infrastrukturbeslutet. Det gäller
              både upprustningar och nybyggnationer av olika spår.
            </seg>
            <seg xml:id="i-a2f3e6e455a0ed4f-0">
              Till Katarina Köhler vill jag säga att det alltid kommer att
              upplevas som att det görs för lite i infrastrukturen. Dessutom
              vet vi att det tar oerhört lång tid innan saker och ting kommer
              på plats. Men det som nu finns med förutsätter i alla fall att
              vi får mer än vi någonsin haft tidigare.
            </seg>
            <seg xml:id="i-5851cd03f0e4753b-0">
              När det gäller frågan om Bastuträsk och Jörn förstod jag Isak
              Froms interpellation så att man från Rikstrafikens sida föreslagit
              att tågen inte skulle stanna där, att när Botniabanan invigs kommer
              stambanan mellan Ånge och Vännäs inte att trafikeras, och därför
              skulle man i sådana fall inte stanna i Bastuträsk och Jörn, och
              Vännäs skulle inte ha några nattåg. Det som utredningen föreslår
              är att man skulle förbättra trafiken längs den befolkningstäta
              kuststräckan, alltså den trafik som går längs med kusten. Man
              kan naturligtvis tycka vad man vill om detta, men det ligger med
              i underlaget till utredningen när de gör sin prioritering.
            </seg>
            <seg xml:id="i-f2b00af51c083249-0">
              Jag tror att det är viktigt att säga att ingen av interpellanterna
              egentligen har fel i det som de säger. Problemet uppstår när man
              måste göra prioriteringar för att se vad som är effektivt och
              bra och vad som fungerar på olika tider under året för att så
              många som möjligt ska kunna ta del av trafiken, oavsett om det
              gäller nattåg, buss, flyg eller vad det än må vara.
            </seg>
            <seg xml:id="i-c5eabbf61add4d52-0">
              Det som funnits med i resonemanget och som jag i grunden tror
              är bra och där har jag förtroende för Rikstrafiken och den styrelse
              som troligen fattar beslut i slutet av november är att om man
              kan plocka bort tåg under vissa delar av året får man en lägre
              kostnad. Samtidigt ger det möjlighet att sätta in fler tåg när
              det behövs. Det är åtminstone så man har resonerat.
            </seg>
            <seg xml:id="i-4c007208b71e933a-0">
              Siv Holma nämnde Kiruna och trakterna där omkring. Man kommer
              att komplettera längs Malmbanan LuleåNarvik. Då ska vi emellertid
              komma ihåg att när det gäller trafiken till Narvik är det egentligen
              inte ett uppdrag för Rikstrafiken eftersom det snarare slutar
              i Kiruna. Man väljer dock att göra det då man ser att där finns
              ett behov. Och malmtransporterna finns naturligtvis.
            </seg>
            <seg xml:id="i-f085313676809702-0">
              Jag tycker att man får ha stor öppenhet vad gäller frågan, men
              hur det än är kommer alla inte att bli jättenöjda. Vi måste dock
              ha grundförutsättningarna klara för att det ska fungera så bra
              som möjligt för så många som möjligt. Det är Rikstrafikens uppgift,
              och den sköter de.
            </seg>
          </u>
          <note type="speaker" xml:id="i-122c49e9f5b1b357-0">
            Anf. 10 SIV HOLMA (V):
          </note>
          <u who="siv_holma_218997" xml:id="i-fd6ca817eadb9e0a-2">
            <seg xml:id="i-edcbc309fb888e39-0">
              Fru talman! Jag tror och hoppas att den här interpellationsdebatten
              har varit klargörande när det gäller de farhågor som finns.
            </seg>
            <seg xml:id="i-23184197c5bc72c5-0">
              En viktig poäng är att ha kriterier för besöksnäringen. Det är
              viktigt att man, när man ska fatta avgörande beslut, har en väl
              fungerande dialog med näringslivet. Jag är väl medveten om att
              man kanske inte kan ha kriterier som sätts in i några modeller
              och sådant, utan man måste undersöka vilka konsekvenser det ger.
              Att halvera nattågstrafiken innebär så stora förluster för besöksnäringen
              att jag skulle vilja beteckna det som att snålheten bedrar visheten.
              Det är oerhört viktigt att ta fasta på detta. Vi vill alla, förhoppningsvis,
              ha en positiv utveckling i norra Sverige med fler arbetstillfällen
              som ger skatteinkomster så att vi kan ha en väl fungerande välfärd.
              Det känner ni ju till.
            </seg>
            <seg xml:id="i-b35d2d6f241f7118-0">
              Det behövs alltså en bredare dialog med det berörda näringslivet.
              Dessutom får man inte glömma bort att vi har enorma avstånd och
              att flygplatserna inte är utbyggda i de norra delarna av Sverige.
              Därför är järnvägstrafiken oerhört viktig. Den är viktig även
              av miljöskäl och kommer i framtiden att bli än viktigare.
            </seg>
            <seg xml:id="i-61a579f1887b4138-0">
              Att Rikstrafiken fått minskade resurser känns oroande inför framtiden,
              och jag hoppas därför att det är en trend som kommer att vända.
            </seg>
          </u>
          <note type="speaker" xml:id="i-9958b65e37a64fb0-0">
            Anf. 11 ISAK FROM (S):
          </note>
          <u who="isak_from_c7c532" xml:id="i-0b5d84661db20e7f-2">
            <seg xml:id="i-62483d37cc1479bf-0">
              Fru talman! Låt mig först komma med ett litet klargörande. Bastuträsk
              ligger i Norsjö kommun och Jörn i Skellefteå kommun. Bägge dessa
              orter ligger norr om Vännäs, alltså på den övre delen av Norra
              stambanan. Orsaken till det första förslaget, att man inte skulle
              stanna på dessa orter, var att spara tid.
            </seg>
            <seg xml:id="i-0780fb9e719ab3ea-0">
              Jag och många med mig anser att två tåg är ett minimum, och jag
              ser det som helt nödvändigt att ett av de två tågen körs på stambanan.
              Hur ska vi annars på ett rimligt sätt täcka behoven hos befolkningen
              och turismen och på ett fungerande sätt klara anslutningstrafiken
              till och från ett mycket stort inland?
            </seg>
            <seg xml:id="i-1d33dead13a87a8e-0">
              En annan fundering som väcks, fru talman, gäller behovet av en
              Norrbotniabana, något som debatterats flera gånger i denna kammare.
              Den frågan är nu skjuten långt in i framtiden. Därför frågar jag
              mig om det är den stora kapacitetsbristen på Norra stambanan som
              de traditionella basnäringarna upplever som gör att regeringen
              medvetet nedprioriterar persontrafiken.
            </seg>
            <seg xml:id="i-935166b20ae252c5-0">
              Det här är ytterst allvarligt, och jag menar att regeringen borde
              ta sitt ansvar och snarast lyfta in Norrbotniabanan i infrastrukturplanen.
              Min fråga har direkt att göra med Rikstrafikens utredning. Anser
              statsrådet att det ska vara möjligt att ta tåget från Göteborg,
              åka upp och åka skidor i Saxnäs, Tärnaby eller Ammarnäs i Västerbottens
              fjällvärld om man inte kan kliva av tåget på ett rimligt ställe?
            </seg>
            <seg xml:id="i-66de370e38171b8f-0">
              Fru talman! Jag hoppas att infrastrukturministern hjälper till
              så att vi kan lägga det här förslaget i papperskorgen, så att
              vi kan få fram ett rimligt förslag.
            </seg>
          </u>
          <note type="speaker" xml:id="i-ee6eac5145c22c2e-0">
            Anf. 12 Statsrådet CATHARINA ELMSÄTER-SVÄRD (M):
          </note>
          <u xml:id="i-6889d7e76b356831-3" who="unknown">
            <seg xml:id="i-00ad3a26a6f6bc29-0">
              Fru talman! Låt mig börja där Siv Holma slutade. Hon sade: Låt
              inte Rikstrafikens resurser minska mer! Hon menade att man hade
              dragit ned på resurserna.
            </seg>
            <seg xml:id="i-f715460a9c1e53b5-0">
              Detta är faktiskt en sanning med stor modifikation. Sedan anslaget
              infördes för tio år sedan har det legat rätt stabilt. För inte
              så länge sedan fick man skjuta till rejält med pengar för att
              oljepriset steg så att det påverkade kostnaden för färjetrafiken
              till Gotland. Nu har oljepriserna sjunkit igen, och nu kan man
              komma ned på ett normalläge på omkring 830 miljoner. Det är inte
              så att regeringen har dragit ned på anslaget. Snarare handlar
              det om att man fick skjuta till pengar när kostnaderna för bränslet
              på färjorna skenade i väg.
            </seg>
            <seg xml:id="i-9d8ff705019bd3b6-0">
              I debatten här har det frågats hur man ska kunna veta hur resandet
              ser ut om tio år. Det är självklart att det bara är antaganden.
              Därför är det också oerhört viktigt att Rikstrafiken ständigt
              omprioriterar och ser över sin verksamhet. Det ligger i deras
              uppdrag att göra detta. Nu har man gjort en utredning om nattågen
              där man har sagt att ett nattåg i vardera riktningen kan ha lika
              god täckning som två men att man kan behöva komplettera vid olika
              tillfällen under året.
            </seg>
            <seg xml:id="i-85c64e48e9e69630-0">
              Det som Isak From tog upp mot slutet är något som vi kan ha en
              interpellationsdebatt om igen, nämligen Norrbotniabanan och om
              man drar ned på persontrafik. Det stämmer inte att ingenting händer
              däruppe. Vi har ett stort antal banor som är på väg att byggas
              och att invigas tack vare att vi äntligen har en finansiering
              för infrastruktur som tidigare har saknats.
            </seg>
          </u>
          <note xml:id="i-333e2c06c58dd68a-0">
            Överläggningen var härmed avslutad.
          </note>
          <note xml:id="i-1415edf3403b58b2-0">
            3 § Svar på interpellation 2010/11:31 om förbättrad vinterberedskap
            och underhåll inom järnvägen
          </note>
          <note type="speaker" xml:id="i-0929118ec793e929-0">
            Anf. 13 Statsrådet CATHARINA ELMSÄTER-SVÄRD (M):
          </note>
          <note xml:id="i-673a987e63c6ddb0-0">
            Fru talman! Pia Nilsson har ställt följande frågor till mig:
          </note>
          <u prev="cont" who="unknown" xml:id="i-8bfe9d9b51bf60ef-0">
            <seg xml:id="i-9521694fbc8ac55a-0">
              Per Unckels betänkande Förbättrad vinterberedskap inom järnvägen
              har skickats ut på remiss, och remissvaren ska inkomma före årsskiftet
              jag tror att man har satt datumet den 15 december. Betänkandet
              och remissvaren kommer att sammanvägas för att därefter ligga
              till grund för eventuella nödvändiga åtgärder. Men det bör tilläggas
              att ansvaret för förbättrad vinterberedskap ligger hos samtliga
              aktörer inom järnvägsbranschen. Endast med ett samarbete mellan
              alla berörda aktörer kan liknande situationer som den gångna vinterns
              väderproblematik motverkas. Det är därför med stort intresse som
              jag ser fram mot att få ta del av resultatet från den krisövning
              som Per Unckel fick i uppdrag av regeringen att genomföra i går.
              Per Unckel har också redan i betänkandet dragit slutsatsen att
              en sådan övning för järnvägssystemets aktörer bör genomföras minst
              vart tredje år.
            </seg>
            <seg xml:id="i-6fc15b3be5e45eef-0">
              Regeringen har nyligen beslutat om en historisk infrastruktursatsning
              på närmare 500 miljarder kronor fram till 2021. Vidare har regeringen
              den senaste mandatperioden kraftfullt ökat resurserna för drift
              och underhåll av det svenska järnvägsnätet. Sedan år 2006 fram
              till i år har anslagen till drift och underhåll av järnvägsnätet
              ökat med 38 procent i löpande prisnivå.
            </seg>
            <seg xml:id="i-a501c5110e6d0fbd-0">
              Trafikverket, den nya myndigheten, har en nyckelroll i genomförandet
              av infrastruktursatsningarna genom sitt uppdrag att ansvara för
              planering, byggande, drift och underhåll av statliga vägar och
              järnvägar. Just genom själva bildandet av Trafikverket har förutsättningar
              nu skapats för en ökad effektivisering. Till exempel kan Trafikverket
              i kraft av sin storlek spela en viktig roll för att genom sina
              upphandlingar driva på produktivitetsutvecklingen inom anläggningsbranschen.
              Metoder håller nu på att tas fram för att bättre följa upp att
              anläggningsbranschen blir mer effektiv.
            </seg>
            <seg xml:id="i-375c3135d25feefc-0">
              Till exempel har Statskontoret i början av förra månaden redovisat
              sitt regeringsuppdrag om olika metoder för att mäta produktivitet
              och innovationsgrad i anläggningsbranschen. Vidare har regeringen
              tillsatt en kommitté, Produktivitetskommittén, som löpande ska
              följa upp Trafikverkets åtgärder med avseende på att förbättra
              produktivitet och innovationsgrad inom anläggningsbranschen. De
              effektiviseringsvinster som successivt uppstår innebär att tillgängliga
              medel kan räcka till fler angelägna åtgärder inom Trafikverkets
              verksamhetsområde.
            </seg>
            <seg xml:id="i-865a2ff2a0810268-0">
              Regeringen har även i en proposition till riksdagen i oktober
              2010 föreslagit åtgärder för att höja kvaliteten i järnvägssystemet.
              Syftet med förslaget är att ge järnvägsföretag och infrastrukturförvaltare
              ekonomiska incitament att förebygga störningar i järnvägstrafiken.
              Genom förbättrat underhåll på fordon och infrastruktur ska driftstörningar
              i järnvägssystemet förebyggas.
            </seg>
            <seg xml:id="i-8b9b059997f3c994-0">
              Vad gäller drift och underhåll har regeringen för avsikt att
              inleda en större samlad genomlysning av underhållet av vägar och
              järnvägar, med utgångspunkt i Riksrevisionens nyligen gjorda granskningar.
            </seg>
          </u>
          <note type="speaker" xml:id="i-f7f6d290440183f8-0">
            Anf. 14 PIA NILSSON (S):
          </note>
          <u who="pia_nilsson_f6a18a" xml:id="i-0992da040555d7b1-0">
            <seg xml:id="i-8165f2b5afa0be17-0">
              Fru talman! Jag vill börja med att hälsa vår nya infrastrukturminister,
              Catharina Elmsäter-Svärd, välkommen, och jag vill också tacka
              för svaret.
            </seg>
            <seg xml:id="i-59a9c18b44ac6acb-0">
              Den värsta vintern i mannaminne slog till med full kraft i mitten
              av december i fjol. Det var snö, is och kyla. Termometern visade
              på minusgrader ända in i april. Det värsta tågtrafikkaoset i mannaminne
              uppstod under denna fruktansvärda vargavinter. I 83 000 timmar
              fick resenärerna vänta på försenade tåg. Det är mer än dubbelt
              så mycket som under en normalvinter.
            </seg>
            <seg xml:id="i-ef4f06ea501cfc49-0">
              Vad var det då som orsakade detta totala haveri, där varken tåg,
              spår eller information fungerade? Det var spårväxlar som upphörde
              att fungera på grund av snö och is. Skador på lok och vagnar uppstod
              på grund av snö, is och kyla. Det uppstod skador på signalutrustning
              på grund av snö, is och kyla. Men det var också problem i den
              operativa planeringen hos järnvägsföretagen och Trafikverket.
              Mitt i detta kaos fick människor stå och vänta i 83 000 timmar
              på försenade tåg, för att inte tala om alla avgångar som ställdes
              in.
            </seg>
            <seg xml:id="i-0e80f6825ed2c156-0">
              Fru talman! Regeringens insats så här långt har varit att utse
              Per Unckel att utreda den samlade hanteringen av vinterns störningar.
              I uppdraget ingick även att ge förslag till att förbättra vinterberedskapen.
              Utredningen är nu klar, och förslagen presenterades i mitten av
              oktober.
            </seg>
            <seg xml:id="i-17e65da5f1514112-0">
              I väntan på utredningens remissvar drar snöoväder in över landet,
              men ministern tycks inte ha bråttom. Hon vill försäkra sig om
              att det verkligen finns någon grund för eventuella nödvändiga
              åtgärder. Vad betyder det? Tror inte ministern att det behöver
              vidtas några nödvändiga åtgärder?
            </seg>
            <seg xml:id="i-e0e49cfec2c77a61-0">
              Ministern tycks mena att det nu är upp till järnvägsaktörerna
              att se till att vinterberedskapen förbättras. De har vidtagit
              åtgärder det vet både Catharina Elmsäter-Svärd och jag för att
              vara bättre rustade.
            </seg>
            <seg xml:id="i-bf404b75074819d9-0">
              Min fråga var: Vilka återgärder tänker ministern vidta? Ansvaret
              fallet tungt på regeringen.
            </seg>
            <seg xml:id="i-28fa9ab4a14917ed-0">
              Per Unckel har identifierat ett antal olika anledningar till
              det kaos som uppstod. Det är allt från för få snöplogslok till
              bristande kommunikation. Men det stora problemet är en sliten
              infrastruktur och ett järnvägssystem som har slagit i kapacitetstaket
              och saknar förmåga att hantera störningar.
            </seg>
            <seg xml:id="i-284ab363f0b9c066-0">
              Fru talman! Per Unckel hävdar att en utbyggnad av spårkapaciteten
              är det som krävs för att kunna klara av de förväntningar som finns
              på tågtransporter för både gods och persontrafik. Jag delar hans
              uppfattning till fullo.
            </seg>
            <seg xml:id="i-37f9c4d1c40315bc-0">
              Underhållet är en annan viktig faktor för att stärka vinterberedskapen.
              Något svar om infrastrukturministern kommer att ta initiativ till
              att utöka underhållet har jag inte fått. Ministern verkar nöjd
              med att resurserna till underhållet har ökat med 38 procent, som
              hon påstår, i löpande prisnivå sedan 2006. Men hur stor är den
              reella ökningen i förhållande till resandeutvecklingen? Persontrafiken
              har ökat med 18 procent under den här tiden och godstrafiken med
              19 procent.
            </seg>
            <seg xml:id="i-22196c35503a42d9-0">
              Fru talman! Det mest beklämmande är att i det budgetförslag som
              regeringen har lagt fram föreslås minskade resurser till både
              investeringar och underhåll av järnvägar de kommande fyra åren.
              Per Unckels utredning pekar tydligt ut behovet av ökade investeringar
              i såväl underhåll som nya spår, men regeringen har valt att göra
              tvärtom. Järnvägsaktörerna har ett stort ansvar, och infrastrukturministern
              likaså. Hur många timmar ska resenärerna behöva vänta den här
              vintern?
            </seg>
          </u>
          <note type="speaker" xml:id="i-d6e97de48723e294-0">
            Anf. 15 Statsrådet CATHARINA ELMSÄTER-SVÄRD (M):
          </note>
          <u xml:id="i-6889d7e76b356831-4" who="unknown">
            <seg xml:id="i-58dfc905b4f2bcf2-0">
              Fru talman! Visst är det fascinerande, Pia Nilsson, att en gång
              om året blir det vinter, och tänk så förvånade alla blir när den
              väl kommer. Visst var det så och jag är fullt medveten om det
              att förra året var det nog många som togs på sängen.
            </seg>
            <seg xml:id="i-36d767229108a08c-0">
              Vad man har konstaterat för var och en som på något sätt är aktör
              inom till exempel järnvägssidan är att man oftast har väldigt
              bra konkreta förslag till åtgärder för både hur man ska hålla
              sig i beredskap och vad man ska göra när det väl slår till. Det
              kom inte minst efter den vinter vi hade 2001/02. Men sedan var
              det mildvinter, och man tänkte väl att det inte händer så mycket
              igen.
            </seg>
            <seg xml:id="i-75cb80646d35cea1-0">
              Det är oerhört viktigt att jag från min sida gör det som Per
              Unckel har föreslagit och låter Trafikverket årligen få återkomma
              med åtgärder i en redovisning till regeringen så att man ligger
              på för varje år och stämmer av hur man står i sin beredskap. Det
              var också därför vi hade krisövningen, för att se på vilket sätt
              aktörerna har tagit lärdom av den vinter som var nu senast och
              få veta hur pass på tå man står just nu.
            </seg>
            <seg xml:id="i-508f84405a5778bb-0">
              Fru talman! Det är självklart, som Pia Nilsson säger, att det
              ligger någonting i att problemen som vi såg förra vintern hör
              samman med att det finns för lite spår och för slitna spår. Det
              är ett problem. Detta är ingenting som har uppstått de två senaste
              åren. Vi har ett eftersläpat underhåll, som man nog kan säga sträcker
              sig både 15 och 20 år tillbaka i tiden.
            </seg>
            <seg xml:id="i-e26dbd590c20da04-0">
              Det är lätt slå sig för bröstet och säga att regeringen gör för
              lite. Vad regeringen gjorde redan när alliansregeringen tillträdde
              år 2006 var att konstatera att anslaget för drift och underhåll
              då låg på under 4 miljarder per år, 3,8. Man höjde anslaget, och
              för den planperiod som sträcker sig fram till 2021 ligger det
              på nästan 5,3 miljarder per år. Det är 1 ½ miljard mer per år.
            </seg>
            <seg xml:id="i-fdd827eb6a676769-0">
              Låt oss vara realistiska. De åtgärder som behöver göras och som
              det finns ett historiskt behov av kan vi inte se färdiga i morgon
              fast vi skulle behöva dem redan i dag. Det är problemet med infrastruktur.
              Det är just därför det är oerhört viktigt att jag ser till att
              de pengar som är avsedda kommer till och används effektivt och
              att vi gör rätt saker.
            </seg>
            <seg xml:id="i-fabf8a301e062239-0">
              Det är viktigt att vi också månar om människors tid. Är det någon
              utmaning som jag tycker känns oerhört angelägen tillsammans med
              aktörerna är det detta. Pia Nilsson nämnde till exempel information.
              Eftersom det är flera olika aktörer som samarbetar är detta en
              utmaning som vi måste lösa och hantera.
            </seg>
            <seg xml:id="i-e97115a7fc1adeb5-0">
              En resenär som kliver på ett tåg bryr sig egentligen inte om
              vem det är som kör tåget eller på vems bana det åker. När man
              kliver av på en perrong förväntar man sig att den vintertid är
              både skottad och sandad. När man kliver in genom dörrarna på en
              stationsbyggnad förväntar man sig att stationen är öppen, i synnerhet
              om det blivit en försening en sen vinternatt.
            </seg>
            <seg xml:id="i-65b24f1babc129e9-0">
              Här har vi olika aktörer. Det är självklart att dessa måste jobba
              mer och bättre tillsammans. Det är också en del av den krisövning
              som var i går och som jag ser fram emot att se utvärderingen av.
              Det finns en hel del som vi tar till oss om vi tittar på hur man
              investerar och jobbar bättre med underhållet.
            </seg>
            <seg xml:id="i-5f5a16f2fdc51fea-0">
              Det gäller inte minst Riksrevisionens kritik och den genomlysning
              som vi håller på med under december. Vi kommer inte att komma
              i kapp med allting detta år. Men om var och en gör det man har
              sagt att man ska göra blir denna vinter åtminstone bättre än den
              förra.
            </seg>
          </u>
          <note type="speaker" xml:id="i-2085806d11d8348b-0">
            Anf. 16 PIA NILSSON (S):
          </note>
          <u who="pia_nilsson_f6a18a" xml:id="i-0992da040555d7b1-1">
            <seg xml:id="i-20235b7d28f86310-0">
              Fru talman! Anslaget för underhållet, Catharina Elmsäter-Svärd,
              är mindre 2011 än vad det var 2010. Det ligger på ungefär samma
              nivå 2012, och sedan minskar det igen 2013 och 2014. Det går stick
              i stäv med vad Trafikverket önskar. Man vill ha ett högre anslag
              för underhåll. Att det har ökat sedan 2006 är rätt givet med tanke
              på resandeutvecklingen. Antalet resor har ökat med 18 procent
              vad gäller persontrafik och 19 procent för gods. Den reella ökningen
              är egentligen väldigt liten.
            </seg>
            <seg xml:id="i-bd666353fadf20b9-0">
              Infrastrukturministern menar att det största ansvaret för en
              förbättrad vinterberedskap åvilar samtliga aktörer inom järnvägsbranschen.
              Självfallet ska ansvar utkrävas av dem. Vi vet att Trafikverket,
              SJ och Jernhusen redan sjösatt ett antal förbättringsåtgärder,
              och du nämnde lite grann om det. Men det är väldigt oroande när
              personer som arbetar med banunderhåll på fullaste allvar menar
              att det inte finns förbättrad beredskap inför vintern.
            </seg>
            <seg xml:id="i-473399c79656fcbf-0">
              Både snöskottare och maskiner saknas, påstås det. Antalet snöskydd
              till spårväxlarna är mindre. De 400 miljoner som avsatts till
              förbättringsåtgärder har man inte märkt av. Tvärtom tror man att
              kaoset kan bli etter värre detta år, mest på grund av att det
              är så många olika entreprenörer inkopplade och att samordning
              inte existerar.
            </seg>
            <seg xml:id="i-b3efdf3edef79c35-0">
              Kompetens och resurser saknas, hävdas det. Dessutom finns det
              uppgifter som gör gällande att flera kontrakt mellan Trafikverket
              och snöröjningsentreprenörer ännu inte är omförhandlade. Har infrastrukturministern
              någon kännedom om detta? Finns det anledning att tro att de 400
              miljoner kronor som är avsedda för Trafikverkets konkreta förbättringsåtgärder
              inte kommer att få avsedd effekt? Om så är fallet, vad tänker
              ministern göra åt det?
            </seg>
            <seg xml:id="i-15e79fd02c94ae9e-0">
              Ministern nämnde lite kort att man var missnöjd med trafikinformationen.
              Det går bara inte att ta miste på. Felaktig eller helt utebliven
              information var det som skapade mest missnöje hos resenärerna
              i samband med vinterstörningarna, vilket sannolikt har påverkat
              förtroendet för tågtransporter negativt.
            </seg>
            <seg xml:id="i-1edb311fbf76f50a-0">
              Trafikinformationen måste förbättras. Det är en helt avgörande
              förtroendefråga för järnvägen som transportsystem. Tänker ministern
              agera för att en tydlig och pålitlig kommunikation kommer att
              upprätthållas mellan järnvägssystemets olika parter? Vilket ansvar
              har ministern?
            </seg>
          </u>
          <note type="speaker" xml:id="i-aad18d1251393388-0">
            Anf. 17 Statsrådet CATHARINA ELMSÄTER-SVÄRD (M):
          </note>
          <u xml:id="i-6889d7e76b356831-5" who="unknown">
            <seg xml:id="i-de541a3ff00a137d-0">
              Fru talman! Resandet ökar, och det är vi säkert glada för både
              Pia Nilsson och jag. Det är klart att ju fler tåg som åker, desto
              större blir slitaget. Det brukar hänga ihop.
            </seg>
            <seg xml:id="i-b8096cec9abec873-0">
              Pia Nilsson säger att anslaget för underhåll minskar, inte minst
              mellan 2010 och 2011. Det är riktigt. Men kom också ihåg att regeringen
              tillförde extra mycket resurser 2009 och 2010.
            </seg>
            <seg xml:id="i-30bac0979b6f80c0-0">
              Man kan inte bara jämföra år från år, utan man måste titta över
              hela planperioden det är ju så vi budgeterar. Ibland kan man tycka
              att det är ett problem när det gäller infrastruktur, där den fysiska
              planeringen och den ekonomiska planeringen inte alltid går hand
              i hand. Men det är så riksdagen har beslutat, och då ligger underhållet
              i snitt på 5,3 miljarder per år. Därutöver har också Trafikverket
              möjligheter att inom sina anslagskrediter använda åtgärder för
              till exempel extra insatser, och därav de 400 miljoner som man
              nu har valt att sätta in.
            </seg>
            <seg xml:id="i-ef62f45a3eeb431c-0">
              Jag tror att vi ska vara så pass öppna, ärliga och medvetna om
              att förra vintern inte var okej på något sätt. Alla var inte på
              tå, och man var inte så förberedd som man borde ha varit. Den
              lärdomen har alla dragit.
            </seg>
            <seg xml:id="i-15a938ffe3da2775-0">
              Det gäller också tekniken. Jag har själv varit i Hallsberg, där
              den stora bangården fick stängas tidigt i våras med stora konsekvenser
              för hela godstrafiken. Där har man problematiken med att det är
              så mycket tekniska signalsystem som ligger i spåren på 27 000
              olika ställen. Man har förbättrat och byggt upp tekniken sedan
              2004. Men snöplogsutrustningen är anpassad för det gamla systemet,
              och om man plogar där förstör man signalsystemen.
            </seg>
            <seg xml:id="i-d2543e2ba9859cc6-0">
              Därför har man nu kommit på att man ska beställa nya maskiner,
              men de kommer inte till den här vintern utan till våren. Man hinner
              inte i kapp i tiden. Jag tror inte att allting kommer att lösas
              denna vinter, men man har i alla fall gjort sina beställningar.
              I Hallsberg lägger man till exempel ned värmeslingor för att hålla
              vissa delar av banan mindre sårbara. Det blir inte heller riktigt
              färdigt före jul, utan det kommer senare. Det är inte helt okej
              det är klart att man hade kunnat beställa tidigare. Men nu har
              man i alla fall beställt.
            </seg>
            <seg xml:id="i-1e882b4f5e90146d-0">
              Det är likadant om man pratar om underhåll, där vi kommer att
              se var det finns brister. Men det görs också investeringar, med
              fler mötesplatser och dubbelspår på sina håll. Trots allt är det
              problematiskt att köra om ett försenat tåg om det bara finns ett
              spår. Det är naturligtvis inte möjligt.
            </seg>
            <seg xml:id="i-8b48e1343f1b13bb-0">
              Jag tror att det är en kombination av vilka investeringar som
              vi gör på lång sikt och hur vi underhåller. Men det som många
              människor och resenärer eller de som är beroende av varutransporter
              och gods funderar på är: Vad händer den här vintern? Nu har snöflingorna
              börjat falla, och man står redan där och funderar om den här vintern
              ska bli likadan.
            </seg>
            <seg xml:id="i-d8c49d4bc54a8482-0">
              Det är då som jag säger: På kort sikt, just nu, är det upp till
              varje aktör att göra det som man har sagt att man ska göra. Bara
              i det förväntas den här vintern kunna bli bättre än den förra.
              Men det innebär inte det ska man ha med sig i förväntningarna
              att allt kommer att vara helt klart och färdigt. Vi kommer att
              behöva komma i kapp till nästa säsong också, inte minst för att
              inköp, upphandlingar och sådant som har gjorts inte ger resultat
              detta år utan först nästa år.
            </seg>
          </u>
          <note type="speaker" xml:id="i-50e95fc0e5b2c2ee-0">
            Anf. 18 PIA NILSSON (S):
          </note>
          <u who="pia_nilsson_f6a18a" xml:id="i-0992da040555d7b1-2">
            <seg xml:id="i-bcc4f632538e352d-0">
              Fru talman! Det är upp till varje aktör, upprepar infrastrukturministern
              inte bara en gång utan flera gånger. Men fortfarande saknar jag
              självkritiken från regeringen och det ansvarstagande som även
              infrastrukturministern måste känna i det här avseendet. Jag har
              inte fått något svar, och det känns otillfredsställande.
            </seg>
            <seg xml:id="i-ff3eabf2a0617f76-0">
              Sverige har inte råd med fler tågtrafikkaos motsvarande det som
              hände i vintras. De samhällsekonomiska förlusterna blev enorma,
              och trovärdigheten för vårt järnvägssystem har fått sig en rejäl
              törn. Resenärer ska inte behöva vänta i 83 000 timmar på försenade
              eller inställda tåg. Det här är helt oacceptabelt. Frågan är vilka
              åtgärder som då måste vidtas för att undvika samma katastrof en
              gång till.
            </seg>
            <seg xml:id="i-33621b8fcccecedb-0">
              Att vintern kommer kan inte ens regeringen förhindra, som sagt,
              men regeringen kan däremot se till att nödvändiga förbättringsåtgärder
              verkställs. Det ansvaret har infrastrukturministern.
            </seg>
            <seg xml:id="i-7c49ecf817d3ccf1-0">
              Per Unckels utredning visar med tydlighet vikten av att bygga
              ut spårkapaciteten. Det är den mest avgörande insatsen för att
              man ska kunna hantera störningar i trafiken.
            </seg>
            <seg xml:id="i-715a4ce3b15b76c8-0">
              Därför gör det mig bekymrad när regeringen i sitt budgetförslag
              nu föreslår sänkta anslag, både till investeringar och till underhåll,
              de kommande fyra åren. De 400 miljoner som Trafikverket förfogar
              över för förbättringsåtgärder märks inte, påstår personalen, och
              kaoset kan bli ännu värre. Det här låter horribelt.
            </seg>
            <seg xml:id="i-2fc7d002f06ea229-0">
              Frågan kvarstår, fru talman: Vad tänker ansvarig minister Catharina
              Elmsäter-Svärd göra konkret för att säkerställa att en förbättrad
              vinterberedskap blir verklighet inom järnvägssystemet?
            </seg>
            <seg xml:id="i-5a1b2b9d0ba5a77f-0">
              Järnvägsaktörerna har självklart ett stort ansvar. Det har även
              ministern.
            </seg>
          </u>
          <note type="speaker" xml:id="i-39e18fb27243c207-0">
            Anf. 19 Statsrådet CATHARINA ELMSÄTER-SVÄRD (M):
          </note>
          <u xml:id="i-6889d7e76b356831-6" who="unknown">
            <seg xml:id="i-e7883568a5e38ac1-0">
              Fru talman! Jag tror att även Pia Nilsson är högst medveten om
              att både kortsiktighet och långsiktighet är viktigt och att det
              långa också tar tid. Nu står vi inför vintern, och snön har fallit
              här. Det innebär jag upprepar det att de aktörer som har sitt
              ansvar, var de än är, ska ta det även den här vintern. Jag kommer
              att följa, också via Trafikverket, att Trafikverket gör det de
              ska. Det ingår naturligtvis i våra dagliga kontakter.
            </seg>
            <seg xml:id="i-1f58492dedf1690f-0">
              Det som jag också gör jag tycker inte att man ska negligera det
              är att titta på effektivitet och produktivitet: Hur gör vi med
              det underhåll som ska göras? Där inväntar vi just nu de utredningar
              som tittar över det här, inte minst efter Riksrevisionens kritik.
              Det blir vi inte klara med denna vinter, utan det är förslag som
              kommer framöver som är minst lika viktiga för att vi inte ska
              tappa ytterligare tid och kraft.
            </seg>
            <seg xml:id="i-0c72133c4ce13212-0">
              Pia Nilsson tar upp att Per Unckel säger att det var för lite
              spår. Ja, det är för lite spår. Det kan vi konstatera det är chokat
              på vissa tåglägen vissa delar av dygnet. Det måste vi naturligtvis
              göra någonting åt.
            </seg>
            <seg xml:id="i-990ddebd60423a7d-0">
              I början var det väldigt framtungt på investeringssidan. Då tillförde
              regeringen pengar till i stort sett allting som det gick att över
              huvud taget sätta spaden i backen för. Pia Nilsson vet säkert
              också att det är långa ledtider när det gäller tillstånd, miljökonsekvensbeskrivningar
              och så vidare.
            </seg>
            <seg xml:id="i-1a6bd9fad343e116-0">
              I och med att vi nu har många stora projekt i gång som snart
              är klara kommer nästa puckel när allting drar i gång från 2015,
              för då är vi i kapp i tiden igen med projekt som går att starta.
              Det är ingen mening att låtsas, fru talman, att man tillför pengar
              i en investeringsbudget om det inte ens en gång finns färdiga
              planer. Det är därför som det ser ut på det sättet. Men det är
              historiskt många satsningar som ändå görs på både väg och spår,
              och jag tycker att det är viktigt för framtiden.
            </seg>
          </u>
          <note xml:id="i-333e2c06c58dd68a-1">
            Överläggningen var härmed avslutad.
          </note>
          <note xml:id="i-72e0fc99bdaf097b-0">
            4 § Hänvisning av ärenden till utskott
          </note>
          <note xml:id="i-27b75b932be0a9eb-0">
            Föredrogs och hänvisades
          </note>
          <note xml:id="i-0ed819fe1f792f46-0">
            5 § Bordläggning
          </note>
          <note xml:id="i-8bacc34080d5ae95-0">
            Anmäldes och bordlades
          </note>
          <note xml:id="i-c9858b1a6582a877-0">
            6 § Anmälan om interpellationer
          </note>
          <note xml:id="i-42133d69e404cf84-0">
            Anmäldes att följande interpellationer framställts
          </note>
          <note xml:id="i-ddd943556314a3c2-0">
            den 11 november
          </note>
          <note xml:id="i-cc40afed4aa3057c-0">
            Tina Ehn
          </note>
          <note xml:id="i-31f6f7ef62bcac3d-0">
            Sven-Olof Sällström
          </note>
          <note xml:id="i-0e5e3c773dfc6a2c-0">
            Johan Andersson
          </note>
          <note xml:id="i-fba7ccd0b75f1258-0">
            den 12 november
          </note>
          <note xml:id="i-64359eef199dfb16-0">
            Lars Mejern Larsson
          </note>
          <note xml:id="i-8d9599e3eccec20a-0">
            Interpellationerna redovisas i bilaga som fogats till riksdagens
            snabbprotokoll tisdagen den 16 november.
          </note>
          <note xml:id="i-d195eab8966e00b1-0">
            7 § Anmälan om frågor för skriftliga svar
          </note>
          <note xml:id="i-36aa17cb69b2aad3-0">
            Anmäldes att följande frågor för skriftliga svar framställts
          </note>
          <note xml:id="i-ddd943556314a3c2-1">
            den 11 november
          </note>
          <note xml:id="i-262b612feb68e112-0">
            Johan Löfstrand
          </note>
          <note xml:id="i-fba7ccd0b75f1258-1">
            den 12 november
          </note>
          <note xml:id="i-dbb79e6802de6493-0">
            Bodil Ceballos
          </note>
          <note xml:id="i-4a2adf39eec02b3b-0">
            Gunvor G Ericson
          </note>
          <note xml:id="i-7c60d76cab790de6-0">
            Josefin Brink
          </note>
          <note xml:id="i-a935bd2299ebced8-0">
            Christina Höj Larsen
          </note>
          <note xml:id="i-2b149ffc43f02593-0">
            Jonas Sjöstedt
          </note>
          <note xml:id="i-b9720f683c200d4a-0">
            Jasenko Omanovic
          </note>
          <note xml:id="i-d38ff5d656e9d380-0">
            Suzanne Svensson
          </note>
          <note xml:id="i-d38ff5d656e9d380-1">
            Suzanne Svensson
          </note>
          <note xml:id="i-656eb0902d6ae051-0">
            Matilda Ernkrans
          </note>
          <note xml:id="i-54b9562f62661891-0">
            Frågorna redovisas i bilaga som fogats till riksdagens snabbprotokoll
            tisdagen den 16 november.
          </note>
          <note xml:id="i-52b23d15733a0a1c-0">
            8 § Kammaren åtskildes kl. 10.07.
          </note>
          <note xml:id="i-14b92e20f59a10a7-0">
            Förhandlingarna leddes av förste vice talmannen.
          </note>
          <note xml:id="i-2b39dd8a33216107-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
