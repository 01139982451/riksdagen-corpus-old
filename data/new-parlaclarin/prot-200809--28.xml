<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--28</head>
          <docDate when="2008-11-14">2008-11-14</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2008/09:28
          </note>
          <note type="date">
            Fredagen den 14 november
          </note>
          <note>
            Kl. 09:00 - 12:11
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:91
          </note>
          <note>
            Interpellation 2008/09:91 Turismens effekter
          </note>
          <note>
            Interpellationen kommer att besvaras tisdagen den 25 november
            2008.
          </note>
          <note>
            Skälet till dröjsmålet är utlandsresor.
          </note>
          <note>
            Ewa Björling
          </note>
          <note>
            Interpellation 2008/09:101
          </note>
          <note>
            Interpellation 2008/09:101 Utvecklingen i den kommunala sektorn
          </note>
          <note>
            Interpellationen kommer att besvaras tisdagen den 2 december
            2008.
          </note>
          <note>
            Skälet till dröjsmålet är andra åtaganden som inte gått att ändra
            på.
          </note>
          <note>
            Erik Nymansson
          </note>
          <note>
            Interpellation 2008/09:108
          </note>
          <note>
            Interpellation 2008/09:108 Felaktig läkemedelsanvändning
          </note>
          <note>
            Interpellationen kommer att besvaras tisdagen den 2 december
            2008.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            Interpellation 2008/09:110
          </note>
          <note>
            Interpellation 2008/09:110 En samlad politik för de hemlösa
          </note>
          <note>
            Interpellationen kommer att besvaras den 2 december 2008.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Marianne Jenryd
          </note>
          <note>
            2 § Svar på interpellation 2008/09:67 om den ekonomiska krisen
            och bankernas ansvar
          </note>
          <note type="speaker">
            Anf. 1 Statsrådet MATS ODELL (kd):
          </note>
          <u xml:id="i-a627d3e77db61a3a" who="unknown">
            <seg>
              Herr talman! Sven-Erik Österberg har frågat vilka åtgärder jag
              är beredd att vidta för att komma till rätta med olika problem
              som drabbar en del bostadslåntagare i den nuvarande finanskrisen.
            </seg>
            <seg>
              Frågeställaren pekar på låneproblem dels i samband med en generellt
              trögare bostadsmarknad där det tar längre tid att sälja sin bostad,
              dels i samband med ändrade familjeförhållanden.
            </seg>
            <seg>
              Vad gäller den trögare bostadsmarknaden har Sverige, trots goda
              förutsättningar, inte kunnat undgå att påverkas av den internationella
              finanskrisen och dess följdverkningar. De svenska bankerna och
              kreditinstituten har, trots en tillfredsställande soliditet och
              intjäningsförmåga, fått svårigheter att säkra finansieringen för
              sin utlåning. Det finns i anslutning till detta exempel på att
              bankerna skärpt sin kreditgivning i samband med försäljning och
              köp av bostäder, vilket sannolikt haft en negativ inverkan på
              bostadsmarknaden.
            </seg>
            <seg>
              Regeringen gör bedömningen att den kraftfulla stabilitetsplan
              med ett särskilt garantiprogram som riksdagen och regeringen beslutat
              om för att underlätta kreditinstitutens finansiering, tillsammans
              med Riksbankens och Riksgäldskontorets övriga åtgärder, efter
              hand kommer att leda till mer normala låneförhållanden för allmänheten
              inklusive bostadslåntagare. Huvudsyftet med åtgärderna är att
              så långt som möjligt se till att hushåll och företag får fortsatt
              tillgång till krediter på rimliga villkor.
            </seg>
            <seg>
              För att se till att garantiåtgärderna får effekt har regeringen
              givit Finansinspektionen ett särskilt uppdrag att nära följa utvecklingen
              och återkommande rapportera till regeringen om hur företag och
              hushåll på olika sätt får del av de positiva effekterna av garantiprogrammet.
            </seg>
            <seg>
              Vad gäller ändrade familjeförhållanden och åtföljande problem
              att hantera tagna bostadslån är detta naturligtvis alltid olyckligt.
              Även om finanskrisen kan ha bidragit till problemen understryker
              detta också vikten av att låneinstituten tar ansvar för sin långivning.
              På detta område är lagstiftningen tydlig till förmån för konsumenten.
              Varje långivare ska i sin kreditprövning försäkra sig om att låntagaren
              har tillräckliga marginaler för sitt åtagande samt att låntagaren
              har fått tillräcklig information om bankens olika lånevillkor.
              Detta är centralt för ett gott konsumentskydd. Det bör också ligga
              i låneinstitutens intresse att vara lyhörda och i möjligaste mån
              anpassa olika lånevillkor till kundernas situation. Finansinspektionen
              har också under senare år skärpt sin tillsyn på bostadslåneområdet,
              inte minst mot bakgrund av den kraftiga låneexpansion som följt
              uppgången på bostadsmarknaden.
            </seg>
            <seg>
              Även om regeringens stabilitetsplan med tiden kommer att leda
              till mer normala förhållanden vad gäller kreditgivning understryker
              den senaste tidens händelser vikten av att det långsiktigt byggs
              upp en god kunskap om finansiella frågor hos hushållen. Här har
              regeringen och andra tagit betydande initiativ. Finansinspektionen
              har bland annat fått ökade resurser för att driva ett brett upplagt
              informations- och folkbildningsprojekt runt frågor om privatekonomi
              och finansiella tjänster.
            </seg>
            <seg>
              Det är, herr talman, min övertygelse att det bästa konsumentskyddet
              bara kan uppnås om staten och andra aktörer arbetar för att öka
              konsumenternas kunskaper om och förståelse för hur olika finansiella
              tjänster fungerar. I den frågan är jag helt övertygad om att staten
              och bankerna har ett gemensamt intresse.
            </seg>
          </u>
          <note type="speaker">
            Anf. 2 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-4d5384126f727259">
            <seg>
              Herr talman! Tack för svaret, Mats Odell!
            </seg>
            <seg>
              Det är inte utan anledning jag ställer den här interpellationen.
              Vi har sett den oro som har rått på finansmarknaden och som också
              i högsta grad har berört bankernas område. När oron slår till
              blir det alltid också ett slags eftertanke: Hur har kreditgivningssystemet
              fungerat?
            </seg>
            <seg>
              Jag kan naturligtvis hålla med om det sista Mats Odell säger,
              att det finns ett gemensamt intresse mellan bankerna och staten
              på det här området. Vi har också varit tämligen överens om själva
              stabilitetsplanen och de insatser som gjorts i samband med den.
              Detta är nödvändigt för att säkra kreditsystemet.
            </seg>
            <seg>
              Det är ansenliga resurser som svenska folket ställt till banksystemets
              förfogande för att ge stabilitet. Vi ser nu ute på arbetsmarknaden
              väldigt många varsel. Det ser dystert ut, för att uttrycka sig
              milt. Vi vet att många människor där ute som har köpt bostadsrätter
              eller hus har stora lån. Kreditgivningen har säkert varit alldeles
              riktig i varje given situation. För dem som riskerar att förlora
              jobbet och gå in en annan fas där nettointäkterna avsevärt sänks,
              med tanke på nuvarande a-kassesystem och så vidare jag behöver
              inte förlänga den diskussionen är det dock klart att det blir
              oroligt.
            </seg>
            <seg>
              Staten ger nu bankerna ett ordentligt skydd för att de ska kunna
              klara sin verksamhet. Riksgälden sitter på en ordentlig hög med
              resurser att sätta in, om det skulle vara så, för att säkra banksystemet.
              Frågan är vad Mats Odell är beredd att göra gentemot bankerna
              för att de ska kunna säkra hushållens del när man kommer in i
              en fas där det kanske är svårt att betala amorteringar och räntor
              på sina lån. Kan Mats Odell tänka sig att diskutera ett uppskovssystem
              så att man i en sådan situation inte behöver sälja ett hus till
              underpris och sitta kvar med lån, till exempel på en ort där det
              finns få köpare?
            </seg>
            <seg>
              När nu samhället och skattebetalarna ställer upp för bankernas
              problem tycker jag att det vore ganska rimligt att också staten
              ställde krav på bankerna att som en form av gentjänst, eller hur
              man nu vill uttrycka det, ställa upp för privatpersoner.
            </seg>
            <seg>
              Detta ska naturligtvis regleras på sikt. Det är inte så att det
              ska efterskänkas resurser. Men i ett glapp mellan två jobb där
              inkomsterna är väldigt låga tycker jag att det skulle kunna vara
              rimligt att föra en sådan diskussion.
            </seg>
            <seg>
              Jag rörde mig den förra, plenifria veckan ganska mycket runt
              om i landet. Överallt på arbetsplatserna stöter man på de här
              personerna som säger: Jag och min sambo, eller jag och min fru,
              har nyss köpt det här huset. Nu riskerar vi båda att förlora jobbet.
              Vad händer med oss och med de lån vi har? Alla som har köpt hus
              vet ju det har kanske både Mats Odell och jag erfarenhet av att
              det inledningsvis kan vara ganska knapert och svårt att få det
              att gå ihop.
            </seg>
            <seg>
              Min fråga är alltså: Är Mats Odell beredd att fundera i den riktningen,
              hur man skulle kunna göra för att också säkra konsumentintresset?
              Bankerna har fått ett stort stöd. Är Mats Odell beredd att se
              till att också konsumenterna kan få del av detta i en överbryggningsperiod?
            </seg>
          </u>
          <note type="speaker">
            Anf. 3 Statsrådet MATS ODELL (kd):
          </note>
          <u xml:id="i-bb42bb6656209baf" who="unknown">
            <seg>
              Herr talman! Sven-Erik Österberg ställer berättigade frågor.
              I den här typen av nedgång uppstår alltid situationer som kan
              vara besvärliga för den enskilde. Man kan tvingas byta bostad,
              men man kan också bo kvar och upptäcka att man plötsligt har en
              förändrad situation genom att man har blivit av med sitt arbete
              eller motsvarande.
            </seg>
            <seg>
              Jag tror dock att bankerna har ett starkt intresse av att inte
              framtvinga onödiga tvångsförsäljningar, som skulle skapa förluster
              för både dem själva och de kunder de har och ytterligare försämra
              situationen på bostadsmarknaden. Det finns lagar som ger ett starkt
              konsumentskydd i den delen.
            </seg>
            <seg>
              Det här är en fråga som jag tänker diskutera med bankerna när
              jag träffar dem i mitten av eller slutet av nästa vecka för att
              bland annat diskutera varför man inte har gått in i garantiprogrammet,
              som riksdagen har beslutat om och som vi har en bred politisk
              uppslutning bakom. Jag är beredd att diskutera saker som kan behöva
              justeras i detta, dock inte frågan om ersättningarna och begränsningar
              av bonusar och arvoden. Men det kan finnas andra delar. Där noterade
              jag att riksbankschefen Stefan Ingves vid utfrågningen i finansutskottet
              hade en del synpunkter.
            </seg>
            <seg>
              Då ska man komma ihåg att detta är ett europeiskt system som
              Sverige har implementerat, och egentligen i grunden skulle man
              i så fall behöva diskutera det på europeisk nivå. Vi väntar fortfarande
              på besked från Europeiska centralbanken om priset på garantier
              till onoterade banker som inte heller har någon rating. Det har
              vi ännu inte fått trots upprepade påstötningar.
            </seg>
            <seg>
              Sammanfattningsvis, herr talman, tror jag att det finns ett starkt
              intresse av att inte i onödan skapa bekymmer genom att tvinga
              fram tvångsförsäljningar på grund av krediter som fungerar, man
              betalar räntor och amorteringar.
            </seg>
          </u>
          <note type="speaker">
            Anf. 4 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-b83bdba2cb81cecc">
            <seg>
              Herr talman! Det verkar som att Mats Odell och jag åtminstone
              på ett mentalt plan är överens om att man skulle ha lite återhållsamhet
              i en sådan här situation. Det som är intressant för mig att veta
              är vad Mats Odell operativt är beredd att göra. Jag brukar säga
              det och kan säga det igen: Vi har bra banker i Sverige. Men det
              betyder inte att man kan lita på dem rakt över. De har ett starkt
              egenintresse. Det har vi sett väldigt många gånger.
            </seg>
            <seg>
              Jag ska inte måla någon på väggen, men det är risk att den här
              situationen förvärras, såsom det ser ut. Det är svårt att se något
              riktigt ljus i tunneln. Vi har tagit oss igenom det första, finanskrisdelen,
              och uppnått en något bättre stabilitet. Men vi vet också att när
              bankerna reglerar vill de säkra sina krediter. Inte minst har
              detta skett i tidigare processer gentemot småföretag. Man begär
              helt plötsligt tillbaka krediter som man har gett i en situation
              när företagen inte orkar betala dem och inte har order inne. Jag
              är rädd att det här kan drabba både bostadsrätter och villor på
              orter där man bedömer att det finns en väldigt svag andrahandsmarknad
              och efterfrågan och där priserna sjunker väldigt drastiskt.
            </seg>
            <seg>
              Det är bra att Mats Odell tar upp detta med bankerna. Jag skulle
              givetvis vilja se ordentligt starka muskler när det gäller bankerna.
              Man kan säga att de på sätt och vis är ganska stöddiga i fråga
              om stabilitetsprogrammet. Det är en fantastisk insats som samhället
              och skattebetalarna ställer upp med. Jag tycker att det skulle
              vara givet att man går in i det. Det här systemet kan fungera
              bara om alla går in och är beredda att betala vad det kostar och
              ingen ställer sig utanför. Ytterst vet man att samhället, nästan
              oavsett vilken regering det är, inte kan låta en bank gå i konkurs.
              Vet man detta utan att behöva betala, varför ska man då betala?
              Det behövs hårdare tvångsmedel där. Annars glider man på den här
              frågan också.
            </seg>
            <seg>
              Jag har noterat att Mats Odell enligt medierna har varit besviken
              för att bankerna inte går in i det. Jag delar den uppfattningen
              starkt. Jag tycker att det är ganska ynkligt att man inte gör
              det. Dessutom har vissa banker till och med mage att säga att
              de inte ens vill diskutera sina ytterst generösa bonusprogram,
              vilket jag tycker är mycket uppseendeväckande, för att uttrycka
              sig milt. De är faktiskt på knäna och ber svenska skattebetalarna
              att rädda deras situation. Man borde kunna möta lite mer ödmjukhet
              från bankernas sida. Det vore ganska väluppfostrat, skulle jag
              vilja säga.
            </seg>
            <seg>
              Till detta kommer konsumentintresset, metallarbetaren i Arvika
              som riskerar att förlora sitt jobb på traktorfabriken där. Han
              har inte en särskilt stor del i finanskrisen. Han har egentligen
              jobbat övertid fram till september för att kunna leverera det
              företaget vill ha. Det är han eller hon som är offret nu när finanskrisen
              slår till och systemen inte fungerar. Så säkrar samhället systemen
              och ser till att de som kanske har varit delaktiga i krisen blir
              säkrade av samhället. Men regeringen orkar inte säkra ordentligt
              för de personer som är där nere. Det är där Mats Odells ansvar
              ligger. Han ska se vad man kan göra för metallarbetaren i Arvika
              som inte orkar betala sina lån och som riskerar att förlora sitt
              jobb. Där tycker jag att det också finns ett ansvar. Har vi gett
              bankerna stöd måste vi se till att säkra den som är totalt oskyldig
              i finanskrisen.
            </seg>
          </u>
          <note type="speaker">
            Anf. 5 Statsrådet MATS ODELL (kd):
          </note>
          <u xml:id="i-edf3432ad48074e9" who="unknown">
            <seg>
              Herr talman! Jag håller helt och hållet med Sven-Erik Österberg.
              Det jag har haft för ögonen är inte bankdirektörerna utan just
              metallarbetaren i Arvika, människor som finns ute i de svenska
              små, medelstora och stora företagen. Bakgrunden till att Volvo
              Lastvagnar bara sålde 115 fordon under tredje kvartalet globalt
              består huvudsakligen i att deras kunder inte får krediter. Det
              är därför som vi har piskat fram den här stabilitetsplanen och
              med riksdagens, inte minst Sven-Erik Österbergs egen, medverkan
              på rekordtid skapat förutsättningar för att börja lätta på de
              infarkter och proppar som har gått in i det blodomlopp som det
              finansiella systemet är i vår välfärdsproduktion. I den delen
              vill jag svara Sven-Erik Österberg på vad jag operativt är beredd
              att göra. Jo, det är just som jag sade att jag på Bankföreningens
              årsmöte inbjöd föreningens medlemmar, de banker som det handlar
              om, till ett möte på Finansdepartementet i slutet av nästa vecka
              för att diskutera de frågor som handlar om hur det nu ser ut när
              vi får en ökad åtstramning på bostadsmarknaden och hur man kan
              undvika tvångsförsäljningar som kan visa sig vara onödiga. Samtidigt
              försöker vi penetrera vad det beror på att bankerna inte vill
              gå in i systemet. När vi har gjort det har vi att ta ställning
              till om det behövs andra åtgärder.
            </seg>
          </u>
          <note type="speaker">
            Anf. 6 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3c4a67922bf99fb3">
            <seg>
              Herr talman! Att bankerna inte vill gå in i det systemet har
              väl sin enkla förklaring i att de får stöd och hjälp ändå om de
              skulle hamna i kris, utan att betala. Det är väl där skon klämmer.
              Det är där man så att säga måste klämma åt bankerna och fundera
              på om man måste vidta starkare åtgärder mot dem. Det verkar som
              att frivillighetsvägen är någonting som de försöker slinka sig
              ur. Jag ska inte orda mer om detta, det får vi fortsätta med senare.
            </seg>
            <seg>
              Så här långt är det bra att Mats Odell har metallarbetarna framför
              sig när han funderar på finanskrisen. Men så här långt kan man
              säga att det är bankdirektörerna som har gått helt skadeslösa
              ur krisen. Från vissa håll är man inte ens beredd att diskutera
              de ytterst generösa bonussystemen, för att inte tala om pensionssystemen
              jag noterade att Nordeas före detta bankdirektör, efter att ha
              jobbat drygt ett år, har pension resten av livet från banken och
              för att inte tala om vilka pensionsåtaganden som ligger i banker
              gentemot alla före detta chefer som ska ha pension framöver. De
              börjar likna de amerikanska bolagens pensionsåtaganden gentemot
              alla sina anställda. Det där kan man ha moraliska aspekter på,
              men det är i sak inte så himla lätt att göra någonting åt eftersom
              det är civilrättsliga avtal.
            </seg>
            <seg>
              Det som är viktigt är att se den som får betala krisen, metallarbetaren.
              Han vet att han får ungefär 5055 procent netto kvar om han förlorar
              jobbet. Hans räkningar för hus, amortering och ränta kommer att
              se precis likadana ut när de landar i brevlådan hos honom. Dem
              ska han försöka betala hur han nu ska bete sig. Det är bra om
              Mats Odell i samtalen tar upp och diskuterar hur man kan underlätta
              för personer som hamnar i tillfälligt trångmål så att de slipper
              vidta drastiska åtgärder i sitt privatliv. Jag har tagit Mats
              Odells ord här som ett löfte att han kommer att agera.
            </seg>
            <seg>
              Jag kommer mycket nogsamt att följa upp vad som kommer ut av
              samtalet, så att det kan få effekt i en praktisk handläggning
              som kan lugna personer som nu naturligtvis både dag och natt funderar:
              Hur ska jag kunna reda ut min egen situation om jag hamnar i det
              här läget?
            </seg>
          </u>
          <note type="speaker">
            Anf. 7 Statsrådet MATS ODELL (kd):
          </note>
          <u xml:id="i-aeda115740b88907" who="unknown">
            <seg>
              Herr talman! Jag tror att jag kan vara ganska kort i mitt svar,
              för jag gör precis samma bedömning och samma problemanalys som
              Sven-Erik Österberg.
            </seg>
            <seg>
              Det som nu förestår är ett möte med bankerna. Sedan får vi se
              vilka svar vi får och om vi behöver återkomma.
            </seg>
          </u>
          <note>
            Överläggningen var härmed avslutad.
          </note>
          <note>
            3 § Svar på interpellation 2008/09:69 om rekrytering av ny generaldirektör
            till Finansinspektionen
          </note>
          <note type="speaker">
            Anf. 8 Statsrådet MATS ODELL (kd):
          </note>
          <u xml:id="i-06374c8941948345" who="unknown">
            <seg>
              Herr talman! Sven-Erik Österberg har frågat mig när rekryteringen
              av en ny generaldirektör till Finansinspektionen kommer att slutföras
              och om det använda tillvägagångssättet med ett öppet ansökningsförfarande
              har lagt hinder i vägen för en bra rekryteringsprocess och i så
              fall på vilket sätt.
            </seg>
            <seg>
              Arbetet med rekrytering av en ny generaldirektör till Finansinspektionen
              pågår. Tjänsten har annonserats i medier, och regeringen har också
              anlitat ett stöd i processen i form av rekryteringskonsulter.
              Vem som får tjänsten som generaldirektör och chef för Finansinspektionen
              kommer att offentliggöras i samband med att regeringen fattar
              beslut i frågan.
            </seg>
            <seg>
              När det gäller den andra frågan, om det använda tillvägagångssättet,
              kan jag konstatera att det öppna ansökningsförfarandet är en förutsättning
              för en bra rekryteringsprocess. Alliansen gick till val 2006 med
              målsättningen att reformera utnämningspolitiken, med utgångspunkt
              i regeringsformens krav på förtjänst och skicklighet. Stora steg
              har tagits mot en utnämningspolitik präglad av förutsägbarhet,
              spårbarhet och öppenhet.
            </seg>
            <seg>
              Syftet med regeringens reformerade utnämningspolitik är att finna
              de bäst lämpade cheferna för varje enskild rekrytering. Detta
              gäller givetvis även den blivande generaldirektören och chefen
              för Finansinspektionen. Finansinspektionen spelar en central roll
              som granskare av finansmarknaden och ska ledas av den person som
              har de bästa förutsättningarna att klara jobbet.
            </seg>
            <seg>
              I sammanhanget bör även sägas att tillförordnad generaldirektör
              för Finansinspektionen på ett förtroendeingivande sätt hanterat
              myndigheten och dess uppgifter under pågående finanskris. Detta
              gäller inte minst i samband med händelserna runt Carnegie som
              skötts på ett handfast och resolut sätt.
            </seg>
            <seg>
              Som ett led i att reformera utnämningspolitiken har flera steg
              tagits i syfte att professionalisera rekryteringsprocessen. Upprättandet
              av en kravprofil är numera den naturliga startpunkten vid varje
              rekrytering. Annonsering har blivit huvudregel vid val av sökkanal.
              En upphandling av externt rekryteringsstöd har genomförts. En
              utredning med uppdrag att pröva möjligheterna till en särskild
              sekretessreglering vid rekrytering av myndighetschefer har tillsatts.
              Regeringen avser att under 2009 ta ställning till behovet av en
              särskild sekretessreglering i syfte att öka rekryteringsunderlaget.
            </seg>
            <seg>
              Sammantaget, herr talman, innebär dessa åtgärder att regeringen
              visat att man menar allvar med målsättningen om en utnämningspolitik
              präglad av förutsägbarhet, spårbarhet och öppenhet.
            </seg>
          </u>
          <note type="speaker">
            Anf. 9 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-fb5c80c76506bae0">
            <seg>
              Herr talman! Tack för svaret, Mats Odell.
            </seg>
            <seg>
              Anledningen till att jag ställt den här interpellationen är att
              jag under den pågående finansoron under ganska lång tid har noterat
              att platsen som generaldirektör på Finansinspektionen är vakant.
            </seg>
            <seg>
              Jag ska inledningsvis säga, så att det inte missförstås, att
              jag inte har några som helst synpunkter på den tillförordnade.
              Men det är klart att för en myndighet i given situation är det
              alltid en förlust att inte ha en chef på plats utsedd att faktiskt
              leda myndigheten. En tillförordnad chef är ju en temporär lösning,
              och med temporära lösningar vinner man inte det långsiktiga arbetet
              med hur myndigheten ska utvecklas över tid. Därför tycker jag
              att det är en brist att platsen inte är tillsatt. Särskilt besvärligt
              är det i en situation där just den myndigheten hamnar i ett väldigt
              starkt fokus med anledning av den problembild som har dykt upp
              på finansmarknaden under senare tid att inte ha en chef på plats
              som leder myndigheten, utan att det får göras av en tillförordnad.
              Sedan kan detta naturligtvis ske på ett sätt av den tillförordnade
              chefen som det inte finns någon anledning att anmärka på, men
              det är en lite annan sak i det läge som nu är.
            </seg>
            <seg>
              Vi har diskuterat utnämningspolitiken tidigare på många sätt.
              Jag tycker att det här tillvägagångssättet blir mer och mer besvärligt
              och krångligt. Mats Odell och jag har diskuterat det här förut.
              Det var ju enkelt i valrörelsen att tala om hur det här skulle
              gå till. Man skulle gå till väga med annonsering och total öppenhet.
              Detta har hackat ganska mycket under den här perioden och regeringen
              har famlat sig fram.
            </seg>
            <seg>
              Vi lät riksdagens utredningstjänst under våren detta år titta
              på hur utnämningarna hade gått till fram till maj 2008. Det hade
              varit 55 utnämningar så långt. 28 av dem skedde i en helt sluten
              process utan vare sig annonsering, som inte varit det vanligaste
              sättet, eller konsulthjälp. Endast 5 av dessa tjänster har tillsatts
              som resultat av att man annonserat ut dem. Det är vad riksdagens
              utredningstjänst har kommit fram till. Ytterligare 9 tjänster
              har tillsatts där man använt sig av annons och sedan rekryteringsfirma
              efteråt. Man kan säga att i de flesta fall har det fortfarande
              gått till på ett helt annat sätt, nämligen just på det sätt som
              man i valrörelsen sade var ett felaktigt och till och med korrupt
              sätt. Jag ska inte säga att Mats Odell sade det, men en del borgerliga
              riksdagsledamöter förde an den tonen.
            </seg>
            <seg>
              Jag tycker att det vore ganska klädsamt om Mats Odell sade: Det
              här är inte så lätt som vi trodde. Det är ganska besvärligt.
            </seg>
            <seg>
              Det som jag tycker är mest flagrant i det här fallet är att det
              började med att det skulle vara total öppenhet och slutar med
              sekretess. Det ska nu tas fram en sekretesslag så att man inte
              ska få veta vem som söker, utan processen ska ske bakom lyckta
              dörrar. Då tycker jag inte att man har vunnit någonting.
            </seg>
            <seg>
              Jag är den förste att erkänna att det inte är helt lätt med utnämningspolitik,
              men det vore klädsamt om också Mats Odell nu kunde säga att det
              är ganska problematiskt.
            </seg>
            <seg>
              Jag är absolut inte emot att man sätter upp ordentliga kvalifikationskrav.
              Men man ska veta, och det vet jag av egen erfarenhet, att det
              är viktigt att ha en bra utnämningsmöjlighet för regeringen vid
              tillsättandet av chefer. Det tycker jag att man kunde erkänna
              från den nuvarande regeringens sida.
            </seg>
          </u>
          <note type="speaker">
            Anf. 10 Statsrådet MATS ODELL (kd):
          </note>
          <u xml:id="i-19811a1c764008f6" who="unknown">
            <seg>
              Herr talman! Det vore en överdrift att säga att det är första
              gången som Sven-Erik Österberg och jag diskuterar den här frågan.
              Vi har, tycker jag, närmat oss varandra i detta.
            </seg>
            <seg>
              Jag erkänner gärna igen att det här är svårt. Det är det som
              är skälet till att vi nu gör det som vi också sade före valet,
              att vi skulle titta på möjligheten att se över sekretessbestämmelserna
              vid rekrytering. Bakgrunden är att vi helt enkelt får in för få
              ansökningar. Det är så att alla inte vill flagga med att man söker
              ett nytt jobb och behöva läsa om detta i tidningen. Det är en
              hämsko. Risken är att vi genom ett sådant system inte får fram
              de bästa cheferna i staten. Det är nödvändigt, om vi ska kunna
              upprätthålla en god service till våra medborgare, att vi har bra
              chefer i staten. Det är därför som vi nu tittar på detta. Det
              har tillsatts en utredning som nu pågår. Vi får sedan anledning
              att ta ställning till den.
            </seg>
            <seg>
              Den statistik som Sven-Erik Österberg läser upp kan kompletteras
              med den tid då vi bestämde oss för att annonsering skulle vara
              huvudalternativ. Sedan dess är det en klar majoritet av de tillsättningar
              som har skett som har föregåtts av annonsering. Det är inte alltid
              som det är de som har sökt på annons som har fått jobbet. Som
              jag sade har vi behövt komplettera med rekryteringskonsulter som
              har haft en bredare palett av personer som kan vara lämpliga för
              olika typer av chefsuppdrag.
            </seg>
            <seg>
              När det sedan gäller Finansinspektionen är ju den tillförordnade
              generaldirektören utsedd av regeringen och har ett mycket starkt
              mandat. Jag ska gärna säga att jag har övervägt frågan om det
              är lämpligt att mitt under brinnande finanskris byta eller i vart
              fall avisera att en ny person framöver kommer att ta över. Är
              det lämpligt att byta besättning i ett flygplan som håller på
              att landa?
            </seg>
            <seg>
              Den slutsats som jag kom fram till är att vi bör se till att
              det mest akuta skedet av krisen och hanteringen av den får läggas
              bakom oss innan rekryteringen slutförs.
            </seg>
            <seg>
              Rekryteringen har kommit långt. Det hade varit fullt möjligt
              att för ett bra tag sedan genomföra utnämningen av en ny permanent
              generaldirektör. Bedömningen från min sida har dock varit att
              det skulle skapa större problem än det löser. Därför har vi valt
              att vänta något med att slutföra processen.
            </seg>
          </u>
          <note type="speaker">
            Anf. 11 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-a3aa8478083aa85e">
            <seg>
              Herr talman! Jag vet också att tillförordnad generaldirektör
              inte hamnar där av sig självt. Det är regeringen som bestämmer
              vem som ska vara tf. Det var inte min fråga.
            </seg>
            <seg>
              Det har tagit väldigt långt tid att rekrytera sedan Ingrid Bonde
              lämnade sin tjänst på Finansinspektionen efter ett väl förrättat
              värv. Platsen har stått tom under en lång period. Mitt i denna
              period kommer en brinnande finanskris, och man har en tillförordnad
              på plats.
            </seg>
            <seg>
              Att byta chef mitt i att man diskuterar stabilitetspaket till
              bankerna är kanske inte det lämpligaste. Det medger jag. Processen
              hade dock pågått länge dessförinnan, och jag tror att det beror
              på förfaringssättet. Det är svårt att vaska fram någon genom annonsering.
            </seg>
            <seg>
              Det var precis den argumentation jag använde när jag stod på
              Mats Odells plats. När det gäller chefsrekrytering i såväl stat
              som näringsliv vet vi att oftast har den chef man vill ha redan
              ett bra jobb. Det är sällan man vänder sig till Arbetsförmedlingen
              och söker en generaldirektör bland dem som är arbetssökande där.
              Det sker oftast på erfarenhetsgrund av att man fungerar som chef
              någon annanstans.
            </seg>
            <seg>
              Får man dem att söka via annons har de också blottat att de vill
              byta jobb. Det är en signal till den nuvarande arbetsgivaren att
              man inte vill vara kvar. Vi behöver inte diskutera rättigheter
              och lagar det sänder en signal till uppdragsgivaren som inte är
              bra på chefsnivå. Man ser att högste chefen hellre vill jobba
              någon annanstans. Som chef har man då på något sätt eroderat sin
              grund i verksamheten. Skulle man inte få tjänsten efter annonsering,
              utan stanna kvar, är det en besvärlig sits.
            </seg>
            <seg>
              Det är precis så det fungerar med annonsering. Då får man oftast
              den sökande som av olika skäl inte riktigt befinner sig i den
              situationen och som man inte tycker passar för jobbet för att
              tala i klartext. Det är så det fungerar, och därför blir det problem.
            </seg>
            <seg>
              Det har Mats Odell upptäckt. Därför vill han lägga sekretess
              på dem som söker så att man inte ska veta vilka de är. Skälet
              är att arbetsgivaren inte ska veta att personen i fråga har sökt.
              Vad har vi då vunnit i processen? Då är det ingen öppenhet längre.
              Då fungerar det som förut. Det är bara lite mer papper som snurrar
              runt.
            </seg>
            <seg>
              I stället kan man vända sig direkt till dem som kan vara intresserade
              eller använda en rekryteringsfirma som vaskar fram någon och tillfrågar:
              Skulle du kunna tänka dig att vara verksamhetschef? Därefter gör
              man en intervju och diskuterar. Ingen i omgivningen känner då
              till att samtal pågår.
            </seg>
            <seg>
              Det vore rekorderligt att säga att det är bättre att göra på
              det sättet än att annonsera och sedan lägga sekretess på det.
              Då har vi inte vunnit något i processen. Det är nästan lite pinsamt
              när det blir så.
            </seg>
            <seg>
              Vi vet båda vad som gäller. Det är bra att Mats Odell säger att
              det är svårt. Så lät det inte när jag stod på hans plats tidigare.
              Då var det hur lätt som helst att göra en sådan rekrytering. Det
              är bra att vi har kommit så långt och närmat oss varandra i detta.
            </seg>
            <seg>
              Utnämningspolitiken borde inte vara något som föranleder politisk
              strid mellan olika partier. Där skulle man kunna vara ganska överens
              om hur det ska gå till. Det skulle ge en stabilitet till chefstillsättning
              inom staten. Jag tror att Mats Odell och jag är helt överens om
              att en av de viktigaste uppgifterna är att se till att få bra
              chefer i staten och på myndigheterna. Det kommer att vara helt
              avgörande för hur staten kommer att fungera i sina olika grenar.
              Man måste försöka få de bäst lämpade på plats så att de kan göra
              ett bra jobb. Det kommer regeringen, oavsett färg, och svenska
              folket att tjäna på. Vi har en stor gemensam uppgift i den frågan.
            </seg>
          </u>
          <note type="speaker">
            Anf. 12 Statsrådet MATS ODELL (kd):
          </note>
          <u xml:id="i-85359fd5489085cb" who="unknown">
            <seg>
              Herr talman! Där tog nog enigheten slut. Sven-Erik Österberg
              frågade vad man har vunnit om man har sekretess. Det är en fundamental
              skillnad att genom en annons öppna upp för vem som helst att söka
              ett statligt jobb. Det är en otrolig skillnad mot att Sven-Erik
              Österberg och jag kollar runt i vår bekantskapskrets eller på
              annat sätt tar in folk på departementet som vi sitter och pratar
              med och som omvärlden sedan upplever plötsligt har blivit utsedda
              till generaldirektörer.
            </seg>
            <seg>
              Det handlar om en tillfällig sekretess. När processen är klar
              är tanken att det ska vara total öppenhet i detta. Det är självklart.
              Hur lång tid det ska vara sekretess tittar utredningen på.
            </seg>
            <seg>
              Det handlar om att introducera och öppna möjligheten att söka
              en sådan här tjänst för alla som vill det. Det måste väl ändå
              vara en fundamental skillnad?
            </seg>
            <seg>
              Det blir sekretess under den period som processen pågår och kanske
              under någon tid efter vi får se vad utredningen säger om detta.
              Tanken är dock att det ska vara öppenhet och spårbarhet i hur
              processen har gått till och hur de sökande stämmer överens med
              kravprofilen. Det är en to-tal skillnad mot hur det har hanterats
              bakåt i tiden. Jag hoppas att vi är överens om det.
            </seg>
            <seg>
              Visst är det ett problem att vi inte får de sökande vi skulle
              vilja ha på grund av den nuvarande totala öppenheten i processen
              där offentlighetsprincipen gör att vem som helst kan se vem som
              söker ett toppjobb. Skillnaden är dock helt omvälvande när det
              gäller att man kan söka ett jobb och se vilka urvalskriterier
              regeringen har haft när man har valt och att det enbart är skicklighet
              och förtjänst som ligger till grund för en rekrytering. Det kommer
              att upplevas som en stor skillnad mot hur det har varit tidigare.
            </seg>
          </u>
          <note type="speaker">
            Anf. 13 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3b84969e5d8139ec">
            <seg>
              Herr talman! Det låter som att vi får fortsätta diskutera detta.
              Mats Odell säger att genom att annonsera får de som tidigare inte
              kommit ifråga möjlighet att söka.
            </seg>
            <seg>
              Samtidigt har jag uppfattat att vi har varit överens om att den
              som söker och som redan sitter på en chefstjänst men inte får
              uppdraget kan få problem med sin nuvarande uppdragsgivare när
              det uppdagas att han har sökt. Det sänder en signal att man har
              sökt ett annat jobb och att man av ett eller annat skäl har intresse
              av att lämna det man har.
            </seg>
            <seg>
              Belägger man det med sekretess under en period så att det inte
              uppdagas men sedan lämnar full öppenhet kommer det ändå att visa
              sig vem som har sökt. Då har man kvar samma problem. Chefen Nils
              Karlsson har sökt men fick det inte. Då vet hans arbetsgivare
              det. Eller ska man lägga total sekretess på vilka som har sökt
              över huvud taget om man nu inte ska sända den signalen?
            </seg>
            <seg>
              Jag har inget emot annonsering. Men det stora hindret vid annonsering
              har varit att man inte får de sökande man vill ha. Det noterar
              jag i rapporten också. Det är ytterst få, bara 5 av 55, som har
              anställts efter annonsering. I andra fall har man tagit till rekryteringskonsult.
              I 28 fall har man använt sig av en direktrekrytering utan annonsering.
              Det är inte stor skillnad mot hur det har varit tidigare om det
              inte skett en radikal förändring i rekryteringsprocessen efter
              sommaren.
            </seg>
            <seg>
              Mats Odell kan ta sina sista minuter och fundera på detta. Om
              man ska ha temporär sekretess och sedan öppna kommer alla ändå
              veta vilka som sökte. Då är man tillbaka på ruta ett om det inte
              finns något annat trick i detta. Det ser ut som att vi får fortsätta
              diskutera frågan i denna kammare.
            </seg>
          </u>
          <note type="speaker">
            Anf. 14 Statsrådet MATS ODELL (kd):
          </note>
          <u xml:id="i-43c4f0e3d36d1e5b" who="unknown">
            <seg>
              Herr talman! Det är lätt att förstå att Sven-Erik Österberg vill
              försvara den ordning som har varit.
            </seg>
            <seg>
              Jag kan dock försäkra att detta med kravprofiler är en fundamental
              skillnad. Det har upprättats kravprofiler vid varenda tillsättning.
              Oberoende av om det har skett med annonsering eller med andra
              typer av modeller för rekrytering med konsult eller annat så finns
              det numera alltid möjlighet att kontrollera mot den kravprofil
              som har satts upp för tjänsten. Stämmer personen överens med detta?
              Det kommer också att gå att ha insyn i detta framöver.
            </seg>
            <seg>
              Hur lång den sekretessen ska vara och hur detta ska läggas upp
              håller utredningen nu på med. Det ska bli intressant att ta ställning.
              Jag hoppas att också Sven-Erik Österberg och hans parti deltar
              i arbetet. Vi får se om vi kanske kommer närmare varandra när
              vi har sett vad utredningen kommer fram till.
            </seg>
            <seg>
              Rekryteringskonsulten är ju bara en komplettering. Det viktiga
              är att annonsen skapar möjlighet för människor att söka. Sven-Erik
              Österberg och jag är överens om att den totala öppenheten och
              offentlighetsprincipen avhåller många från att söka. Vi ska nu
              försöka hitta en modell så att vi kan minska denna skadeverkan.
              Låt oss, när vi har sett utredningen, ha en ny debatt om hur vi
              ska tillämpa den.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellation 2008/09:72 om statens ägande i Nordea
            och SBAB
          </note>
          <note type="speaker">
            Anf. 15 Statsrådet MATS ODELL (kd):
          </note>
          <u xml:id="i-faf1be7de7bcb793" who="unknown">
            <seg>
              Herr talman! Peter Hultqvist har frågat mig om jag, mot bakgrund
              av den finanspolitiska oron, avser att verka för en fullföljd
              av försäljningen av statens aktier i Nordea samt en privatisering
              av det statliga bolåneinstitutet, SBAB.
            </seg>
            <seg>
              Låt mig först säga att jag är väl insatt i såväl Europeiska unionens
              som den svenska regeringens arbete med att säkerställa den finansiella
              stabiliteten. Den stabilitetsplan som jag presenterade och riksdagen
              beslutade om i slutet av oktober innebär dels ett omfattande garantiprogram
              med syfte att säkerställa bankernas och bolåneinstitutens medelfristiga
              finansiering, dels ett vidare mandat till Riksgälden att vid behov
              ingripa om något institut får allvarligare finansiella problem.
            </seg>
            <seg>
              Stabilitetsplanen har ett mycket speciellt syfte när det gäller
              att säkerställa den finansiella stabiliteten och samtidigt underlätta
              allmänhetens och företagens tillgång till krediter. Den kan inte,
              och bör inte, sättas i samband med svenska statens ägande i två
              aktörer på de finansiella marknaderna.
            </seg>
            <seg>
              Regeringen har fått riksdagens bemyndigande att med stöd av budgetlagen
              genomföra en försäljning av sex namngivna företag. Tre av dessa
              har sålts under 2008 OMX, Vin &amp; Sprit och Vasakronan. Tre återstår,
              nämligen de två som interpellanten tar upp samt Telia Sonera.
            </seg>
            <seg>
              Budgetlagen och den proposition på vilken regeringens bemyndigande
              vilar säger tydligt att försäljningar ska genomföras affärsmässigt.
              Det innebär att varje försäljning kommer att genomföras när den
              kan förväntas leda till en bra affär avseende pris och andra villkor
              för det svenska folkhushållet.
            </seg>
            <seg>
              Jag vågar påstå att vi har mycket väl fungerande processer för
              detta. Vi arbetar nära företagen, och med stor omsorg om att säkerställa
              att de värden som finns i dem utvecklas på bästa sätt fram till
              en försäljning. Vi följer också utvecklingen på de finansiella
              marknaderna mycket noga och analyserar fortlöpande möjligheterna
              att göra bra affärer.
            </seg>
            <seg>
              Vi har redan visat genom de tidigare försäljningarna av OMX,
              Vin &amp; Sprit och Vasakronan, att vi bara genomför affärer som vid
              en samlad bedömning är bra för svenska skattebetalare. Jag tror
              att dessa affärer har överträffat även högt ställda förväntningar
              som har funnits rörande vilket pris och andra villkor som svenska
              staten kunde få för dessa tillgångar.
            </seg>
            <seg>
              Regeringens ambition att minska det statliga ägandet ligger således
              fast. Vår process innebär samtidigt att varje försäljning anpassas
              till det rådande marknadsläget så att en försäljning också kan
              ge bästa möjliga affärsmässiga utfall för skattebetalarna. Regeringen
              kommer i varje enskilt fall att agera som en ansvarsfull säljare,
              på samma sätt som regeringen också avser att vara en ansvarsfull
              ägare till dess en försäljning är genomförd.
            </seg>
          </u>
          <note type="speaker">
            Anf. 16 PETER HULTQVIST (s):
          </note>
          <u who="peter_hultqvist_c9866b" xml:id="i-5952dabd11bed4de">
            <seg>
              Herr talman! Tack för svaret, Odell.
            </seg>
            <seg>
              Regeringarna i land efter land går nu in och tar ansvar för finanskrisen.
              Ideologi, inriktning och politisk planering spelar ingen roll.
              Finanskrisen har ställt det mesta på ända. Plötsligt tvingas de
              mest nyliberala högerregimer att köpa aktier i privata banker.
              Verkligheten havererar deras flummiga ideologiska bagage. De törs
              inte lita på marknadens självläkande krafter när det verkligen
              gäller.
            </seg>
            <seg>
              Att lita till den typen av filosofier är för vanskligt och riskfyllt.
              Den typen av passivitet skulle sätta både företag och enskilda
              i rent förskräckliga situationer.
            </seg>
            <seg>
              Det är oerhörda belopp som statsmakterna har gått in med för
              att kunna möta de dramatiska omvälvningarna på finansmarknaderna.
              Här är några exempel:
            </seg>
            <seg>
              England 50 miljarder pund, Frankrike 320 miljarder euro, Spanien
              30 miljarder euro, Tyskland 400 miljarder euro, Italien 20 miljarder
              euro och Sverige 1 500 miljarder kronor.
            </seg>
            <seg>
              I Sverige öppnar den borgerliga utförsäljarregeringen till och
              med för tvångsinlösen av aktier. Staten ges rätt att i vissa situationer
              gå in som ägare i systemviktiga institut genom tvångsinlösen av
              aktier till marknadsvärde, säger man.
            </seg>
            <seg>
              Inte ens marknadskapitalismens och privatiseringsregeringens
              främsta företrädare här i Sverige tror längre på marknadens självläkeri.
              Endast statliga insatser ger effekt och har den kraft som är nödvändig.
            </seg>
            <seg>
              Jag kan inte se annat än att det renodlade marknadstänkandets
              ideologiska bas havererar.
            </seg>
            <seg>
              Den yttersta exponenten de senaste dagarna för hur det kan gå
              här i livet, vilket Odell förmodligen också har upplevt väldigt
              konkret och nära sig själv, är förstatligandet av finansinstitutet
              Carnegie. Svindlande affärer, lagbrott och till slut ett oundvikligt
              beslut i Bankinspektionen gjorde att Odell med flera fick dyka
              upp som hjälpande änglar i nöden, och ta över resterna av ett
              havererat finansinstitut. Bolaget ansågs som systemviktigt.
            </seg>
            <seg>
              Med den erfarenheten i botten borde Odell tänka om när det gäller
              beslut om att sälja aktier i Nordea och privatisera SBAB det statliga
              bostadslånebolaget som bevisligen har bidragit till lägre bolåneräntor.
            </seg>
            <seg>
              Nu sägs det att ägandet i Carnegie är tillfälligt och att försäljningen
              ska ske snabbt. Kan Odell svara på varför det är så viktigt att
              sälja Carnegie på kort tid? Blir det ansvarsfullt? Finns risken
              att det blir ett hafsverk?
            </seg>
            <seg>
              Jag kan bara konstatera hur det ser ut i en del affärstidningar.
              Så här skriver man: Köpare laddar för Carnegieförvärv. Knivarna
              slipas inför huggsexa.
            </seg>
            <seg>
              I en annan artikel står det: Staten ska nu ta över banken och
              hoppas kunna sälja inom de närmaste veckorna. Frågan är vad den
              kan få.
            </seg>
            <seg>
              Vidare spekulerar man och tror att staten kommer att förlora
              pengar.
            </seg>
            <seg>
              Man skriver också: Att döma av uttalanden från såväl finansminister
              Anders Borg som nye ordföranden Norman är det inte alls säkert
              att vi skattebetalare får tillbaka det vi har lagt in i Carnegie.
            </seg>
            <seg>
              Varför måste det här ske så snabbt?
            </seg>
            <seg>
              Är det dessutom rimligt att ena dagen förstatliga ett djupt misskött
              privat finansinstitut och sedan sälja ut aktier i välskötta företag
              som SBAB och Nordea? Vad är poängen? Var ligger logiken i detta?
              Varför ska staten ta ansvar för det som är dåligt och sälja det
              som är bra?
            </seg>
            <seg>
              Jag tycker inte att det håller, Odell. Det ska bli intressant
              att höra dina kommentarer.
            </seg>
          </u>
          <note type="speaker">
            Anf. 17 Statsrådet MATS ODELL (kd):
          </note>
          <u xml:id="i-5b2c834d6eec5490" who="unknown">
            <seg>
              Herr talman! Det låter som om Peter Hultqvist för närvarande
              upplever något av en ideologisk julafton när land efter land går
              in och köper banker. Jag vet inte om det som för mig låter som
              skadeglädje är riktigt seriöst. Jag vet inte om Peter Hultqvist
              menar att vi i Sverige borde satsa pengar på samma sätt som de
              länder han räknade upp och försöka köpa de andra bankerna.
            </seg>
            <seg>
              Det är 19,9 procent i Nordea det är ideologiskt idealt och 100
              procent i SBAB. Nöjer sig Peter Hultqvist med detta, eller borde
              staten köpa upp andra banker? När man läser interpellationen framstår
              det närmast som receptet från Socialdemokraterna för att klara
              finanskrisen att staten ska köpa banker. Stämmer det, Peter Hultqvist?
            </seg>
            <seg>
              Vi har inte ändrat vår ideologi. Vi tror nämligen inte att staten
              är den ideala långsiktiga ägaren för konkurrensutsatt verksamhet.
              Ska vi ta ett sådant ansvar som det är att bedriva den typen av
              mycket komplicerad verksamhet eller ska vi koncentrera oss på
              våra kärnuppgifter och ta ut skatt på de verksamheterna?
            </seg>
            <seg>
              Även om staten säljer en verksamhet till en köpare som finns
              kvar i vårt land har vi ju betydande skatteinkomster från detta.
            </seg>
            <seg>
              Jag tror att Peter Hultqvist ändå bör tänka igenom detta något.
              Vi kommer inte att sälja något företag förrän vi gör bedömningen
              att det är det affärsmässigt bästa alternativet för de svenska
              skattebetalarna och att det är rätt tidpunkt att göra det. Det
              är ett besked som regeringen har gett hela tiden och det finns
              ingen anledning att ändra på det.
            </seg>
          </u>
          <note type="speaker">
            Anf. 18 PETER HULTQVIST (s):
          </note>
          <u who="peter_hultqvist_c9866b" xml:id="i-17522031ebd81bf5">
            <seg>
              Herr talman! Jag noterar att Odell i sitt svar mycket nogsamt
              undviker alla de dunkla djup och de intressanta aspekter som kommer
              upp kring hela Carnegieförfarandet. Här var man tvungen att gå
              in med ett förstatligande. Man hade inte mycket att välja på.
              Även om Carnegie mer än väl förtjänade en konkurs var det för
              mycket i potten. Det är en finansinstitution som är hopkopplad
              med en lång rad skakiga så kallade derivatavtal. Och om Carnegie
              havererar så havererar även ett antal andra finansinstitut. Då
              blir krisen på finansmarknaden djupare.
            </seg>
            <seg>
              Jag hoppas att detta ärende så småningom blir ordentligt granskat
              av åklagaren och att finansjonglörerna även får mäta sig i förhållande
              till vad lagen säger.
            </seg>
            <seg>
              Det är också noterbart att Odell nu får rädda samma företag som
              en gång var rådgivare när statliga företag skulle säljas ut. Odell
              rekryterade också personal från Carnegie som fick sluta under
              mindre imponerande och smickrande former. Jag tycker att man kan
              påminna om det i sammanhanget.
            </seg>
            <seg>
              Sedan har Odell egentligen inte redogjort för vad det finns för
              mer djupgående skäl som tvingar den här regeringen att sälja aktier
              i Nordea och privatisera bolåneinstitutet. Det enda argument som
              förs fram är att man ska ägna sig åt kärnverksamhet. Men det är
              egentligen inga argument som har med realiteter att göra. Om SBAB
              nu bidrar till att pressa ned bolåneräntor, vad är det då för
              vits med att sälja det företaget? Det verkar i någon sorts allmännyttas
              tjänst. Det är dessutom ett välskött företag.
            </seg>
            <seg>
              Det är dags att sluta beskriva statligt ägande som något negativt,
              fult, märkligt och något som man inte ska hålla på med, särskilt
              som statens företag är etiska, stabila, effektiva och välskötta.
            </seg>
            <seg>
              När det nu i hela världen visar sig att det privata bankväsendet
              har allvarliga problem tycker jag att man kan dumpa överpolitiserat
              ideologiskt flumtänkande över bord. Man borde kunna vara karl
              nog att dra slutsatsen att det inte är läge att sälja ut SBAB
              och Nordea.
            </seg>
            <seg>
              Samtidigt säger man att man affärsmässigt ska bedöma när det
              är rätt tidpunkt. Nu är det kanske inte rätt tidpunkt att sälja
              ut Nordea och SBAB, om jag förstår situationen rätt. Men det är
              tydligen rätt tidpunkt att i en nära framtid sälja ut Carnegie.
              Det ska tydligen ske oerhört fort.
            </seg>
            <seg>
              Jag visade upp tidningsrubrikerna om huggsexa, spekulationer
              och om att slipa knivar och andra begrepp som man använde bland
              dem som räknade på Carnegie.
            </seg>
            <seg>
              Varför är det riktigt att sälja Carnegie i en nära framtid? Men
              när det gäller Nordea och SBAB är det inte riktigt att sälja vid
              denna tidpunkt. När infaller rätt tidpunkt för Nordea och SBAB?
              Vilka analyser ligger bakom den här logiken? Jag skulle gärna
              vilja ha detta förklarat för mig, och jag förmodar att finansmarknadsministern
              har insikter på denna punkt som öppnar nya djupgående kunskapsytor
              om finanskrisen, marknadens sätt att fungera och regeringens strategier
              på denna punkt. Jag väntar ivrigt på ett svar.
            </seg>
          </u>
          <note type="speaker">
            Anf. 19 Statsrådet MATS ODELL (kd):
          </note>
          <u xml:id="i-c51012db29020f4d" who="unknown">
            <seg>
              Herr talman! Det är spännande. Här har vi uppenbarligen en ledande
              socialdemokrat som inte tycks ha några som helst problem att samarbeta
              med Lars Ohly. Han kanske är en kandidat för en eventuellt kommande
              ministär att just ha posten som finansmarknadsminister eftersom
              han tycks ha samma syn som Peter Hultqvist när det gäller statligt
              ägande. Det kanske snarare är något för Mona Sahlin att fundera
              på.
            </seg>
            <seg>
              Jag måste säga att jag blir väldigt osäker. Är det så att Peter
              Hultqvist tycker att det var fel att staten tog över Carnegie?
              Hur går det i så fall ihop med hela resten av inlägget som jag
              ändå uppfattade i huvudsak riktade in sig på att staten bör ta
              över så många banker som möjligt? Jag tycker att Peter Hultqvist
              själv har en del att förklara när det gäller logiken i hans frågor.
            </seg>
            <seg>
              Varför gick Riksbanken in och gav ett likviditetsstöd till Carnegie?
              Jo, det gjorde man därför att både Riksbanken och Finansinspektionen
              bedömde att Carnegie var systemviktigt. Vad innebär det? Jo, det
              innebär att om man hade låtit Carnegie gå i konkurs hade det drabbat
              företagen i Borlänge på samma sätt som det drabbade företagen
              i Borlänge när Lehman Brothers tilläts gå i konkurs den 15 september.
              Det blev ett tvärstopp i kreditgivningen, faktiskt nästan globalt,
              av detta.
            </seg>
            <seg>
              Detta är komplicerade förhållanden som jag inte är säker på att
              vi hinner utreda här helt och hållet. Men en detalj i detta är
              att Carnegie må vara en liten bank, men den förvaltar över 120
              miljarder kronor av svenska företags och hushålls pengar. Om dessa
              120 miljarder skulle frysa inne låt oss säga under två, tre, fyra,
              fem eller sex månader i ett konkursbo tror jag att Peter Hultqvist
              själv kan räkna ut att hans väljare i Borlänge är människor som
              jobbar i företag som har kontakter som drabbas av detta. Då är
              det klart att det får en stor effekt. Det var många andra indirekta
              effekter av detta som gjorde att det var en naturlig sak för Riksbanken
              att ta över.
            </seg>
            <seg>
              När det sedan kom till den situationen att Finansinspektionen
              drog in tillståndet för Carnegie att bedriva bankverksamhet hade
              staten dessa panter och övertog då detta företag och dotterbolagen.
              Nu ska det avvecklas i ordnade former och vid en tidpunkt som
              Riksgäldskontoret bedömer är rätt för att få ut bästa möjliga
              pris för den tillgång som man har.
            </seg>
            <seg>
              I det paket som vi röstade igenom i riksdagen, och jag förmodar
              att också Peter Hultqvist stödde det förslaget, finns det en annan
              komponent vid sidan av garantiprogrammet, nämligen en stabilitetsfond
              som samtliga institut i Sverige som kan tänkas få del av denna
              ska vara med och bygga upp. Den kommer att bekostas helt och hållet
              av bankerna. Den ska vara till för att täcka denna typ av kostnader.
              Det ska inte vara de vanliga skattebetalarna som sitter med slutnotan
              när detta är över, utan det är den här fonden, och den har en
              lånemöjlighet i Riksgälden, men detta ska betalas tillbaka. Det
              är en försäkringslösning som är upprättad enligt försäkringsmässiga
              villkor.
            </seg>
            <seg>
              När Peter Hultqvist tänker igenom detta tror jag att han ändå
              tycker att det var ganska klokt, både att Riksbanken gav ett likviditetsstöd
              och att Riksgäldskontoret sedan tog över banken. Alternativet
              hade varit förödande för svenska hushåll och svenska företag.
            </seg>
          </u>
          <note type="speaker">
            Anf. 20 PETER HULTQVIST (s):
          </note>
          <u who="peter_hultqvist_c9866b" xml:id="i-eccfe18087e0e64e">
            <seg>
              Herr talman! Om Odell hade bemödat sig om att lyssna ordentligt
              på mitt förra inlägg hade han uppfattat att jag mycket tydligt
              konstaterade att Odell i det läge som uppstod inte hade mycket
              annat att göra än att gå in och stödja ett samhällsövertagande
              av Carnegie. Jag förklarade också varför. Du behöver därför inte
              undervisa mig på den punkten.
            </seg>
            <seg>
              Däremot är det väldigt tydligt att i detta läge med finanskris
              är det klart och tydligt bevisat över hela världen, oavsett hur
              högerinriktade och nyliberala regimerna är, att det bara är staten
              som är stark nog att som aktör kunna reda ut detta. Det är ingen
              som i praktiken tror på marknadens självläkeri. Det tycker jag
              är intressant att kunna konstatera.
            </seg>
            <seg>
              Detta handlar inte om några ideologiska julaftnar. Det handlar
              bara om ett konstaterande om att det är vissa teorier som har
              varit mycket förhärskande men som visar sig inte fungera i konfrontationen
              med verkligheten.
            </seg>
            <seg>
              Jag har inte hört ett enda argument när det gäller vad vi tjänar
              på att sälja ut Nordea och SBAB. Vad blir egentligen den stora
              vinsten av att sälja ut ett bolåneinstitut som bidrar till att
              pressa ned bolåneräntorna? Var ligger vinsten i det? Och vad är
              det som gör att det är så väldigt vikigt att sälja ut Carnegie
              i en nära framtid det ska ske mycket snabbt men fel att sälja
              Nordea och SBAB vid samma tidpunkt?
            </seg>
            <seg>
              Vad är det som gör det här? Var ligger logiken? Var ligger slutsatserna
              bakom analysen? Jag tycker att finansmarknadsministern skulle
              kunna ösa ur sin fatabur och försöka ge klarhet i de analyser
              som ligger bakom regeringens strategi.
            </seg>
            <seg>
              Lars Ohly har nog sitt eget spår i tillvaron. En eventuell regeringsbildare
              heter Mona Sahlin. Det är hon som styr de sakerna. Det har jag
              mycket lite med att göra.
            </seg>
          </u>
          <note type="speaker">
            Anf. 21 Statsrådet MATS ODELL (kd):
          </note>
          <u xml:id="i-e73e44e1bd3534bc" who="unknown">
            <seg>
              Herr talman! Jag kan försäkra att jag har lyssnat på alla Peter
              Hultqvists inlägg och har haft svårt att hitta en röd tråd, däremot
              inte en röd ståndpunkt. Inte heller någon rak logisk linje har
              jag hittat.
            </seg>
            <seg>
              Om Peter Hultqvist tar fram en dagstidning, tittar på räntetabellerna
              och ser vem som är ränteledande blir han nog tyvärr besviken.
              Bakgrunden till att SBAB inte kan vara ränteledande är att man
              bara har en produkt. Man har inte de skalfördelare som de större
              bankerna har.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2008/09:64 om svensk hållning rörande
            avvisningar till Grekland
          </note>
          <note type="speaker">
            Anf. 22 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-72515c43715cfced">
            <seg>
              Herr talman! Göte Wahlström har frågat mig hur jag inom RIF-rådet
              tänker lyfta fram det missförhållande som svensk domstol lyfter
              fram, detta med hänvisning till den bedömning som Migrationsdomstolen
              i Göteborg har gjort rörande överföringar till Grekland enligt
              Dublinförordningen.
            </seg>
            <seg>
              Genom en rad rättsakter har medlemsstaterna enats om gemensamma
              miniminormer på asylområdet, bland annat i fråga om vilka kriterier
              som ska gälla vid bedömningen av om en person är flykting eller
              skyddsbehövande i övrigt och för vilken standard som ska gälla
              vid mottagandet av dem som söker asyl. Det är kommissionen som
              har till uppgift att övervaka att medlemsstaterna uppfyller och
              efterlever de gemensamma miniminormer som EU har antagit på asylområdet.
            </seg>
            <seg>
              Kommissionen har i början av året beslutat att stämma Grekland
              inför EG-domstolen för att inte efterleva Dublinförordningen när
              det gäller skyldigheten att slutföra prövningen av asylansökan
              för personer som tas tillbaka enligt förordningen. I den prövningen
              har EG-domstolen ännu inte avkunnat sin dom. Jag vill dock framhålla
              att det är viktigt att medlemsstaterna lever upp till kraven i
              Dublinförordningen.
            </seg>
            <seg>
              Regeringen stöder aktivt strävan mot ett gemensamt asylsystem
              med gemensamma regler, baserat på en fullständig och allomfattande
              tillämpning av Genèvekonventionens och andra för asylområdet relevanta
              folkrättsliga instrument. Som jag tidigare har framhållit är jag
              övertygad om att ett sådant gemensamt system kommer att innebära
              en fortsatt förbättring både för de individer som söker skydd
              här och för medlemsstaterna.
            </seg>
            <seg>
              Vad gäller svenska myndigheters och domstolars bedömning av frågan
              om det finns anledning att i fråga om överföringar till Grekland
              göra undantag från Dublinförordningens ansvarsregler, vill jag
              avslutningsvis nämna att Migrationsöverdomstolen i en dom nyligen
              har slagit fast att en överföring enligt Dublinförordningen inte
              strider mot internationella folkrättsliga principer.
            </seg>
          </u>
          <note type="speaker">
            Anf. 23 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-d234a2003dc18a0e">
            <seg>
              Herr talman! Jag tackar Tobias Billström för svaret. Jag hade
              dock kanske haft förhoppningen om ett mer offensivt svar från
              statsrådets sida med anledning av vad man själv skriver i svaret
              om att EG-domstolen nu har att titta på de missförhållanden som
              råder i Grekland när det gäller asyl- och mottagningssystemet.
            </seg>
            <seg>
              Frågan är på intet sätt ny egentligen. I socialförsäkringsutskottet
              lyftes frågan fram för ganska många månader sedan efter rapporter
              från såväl oberoende journalister som det utskott i EU-parlamentet
              som har att titta på frågorna. Man har besökt Grekland för att
              utröna de förhållanden som råder. Det kan sägas att det i socialförsäkringsutskottet
              fanns företrädare för majoritetspartierna som mycket starkt markerade
              de missförhållanden som har kommit i dagen.
            </seg>
            <seg>
              Detta har utmynnat i att ett delegationsbesök från Migrationsverket
              gjordes i Grekland för att titta på de förhållanden som rådde
              vad gäller anläggningsboenden, mottagningsförhållanden och mottagningssystem
              samt den rättsprocess som man hanterar frågorna inom. Det utmynnade
              också i att Migrationsverket beslutade att inte avvisa barn till
              Grekland, med anledning av att barn sattes i förvar på ett sätt
              som Sverige inte kunde anse vara tillfredsställande. Det har även
              utmynnat i att Migrationsdomstolen i Göteborg konstaterat att
              missförhållanden råder vad gäller processen och prövningen i enskilda
              ärenden.
            </seg>
            <seg>
              Det är naturligtvis oroväckande att en EU-stat har detta förhållande.
              Jag kan, om jag läser svaret väldigt positivt, få intrycket att
              statsrådet Billström inser missförhållandet och problemen som
              finns i Grekland. Men jag hade kanske förväntat mig att man i
              svaret betonat att Sverige vill markera offensivt för att vi ska
              få ett bättre förhållande inom mottagningssystemet, inte bara
              inom EU i allmänhet, utan nu väldigt distinkt i Grekland, eftersom
              vi kan förvänta oss en ganska lång process när det gäller att
              göra de förändringar och justeringar som vi kanske kan se framför
              oss och som också markeras i svaret.
            </seg>
            <seg>
              När vi från socialförsäkringsutskottets sida är ute och besöker
              de internationella organ som har att bevaka handläggningen inom
              migrations- och flyktingpolitikens område får vi höra bedömningen
              att man har sett Sverige som väldigt offensivt när det gäller
              att påverka i en humanitär riktning. Det jag nu upplever i svaret
              är en väldigt stor passivitet och en avvaktan på domstolsbeslut,
              en avvaktan på olika ställningstaganden, i stället för att från
              svensk sida sätta ned foten och markera den uppfattning som har
              varit tongivande från detta parlaments sida när det gäller migrations-
              och flyktingpolitiken.
            </seg>
            <seg>
              Jag tackar åter för svaret. Vi kommer naturligtvis att fortsätta
              att följa diskussionen. Jag är väldigt lyhörd för om statsrådet
              ytterligare vill markera det som jag upplevde som de positiva
              signalerna, det vill säga att man inser problematiken. Men jag
              vill också höra om inte statsrådet är beredd att sätta ned foten
              och markera uppe i RIF-rådet eller i de kontakter man har med
              kollegerna i den grekiska regeringen.
            </seg>
          </u>
          <note type="speaker">
            Anf. 24 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-e157aa3e570c7146">
            <seg>
              Herr talman! Jag tycker att det är en väldigt viktig fråga som
              Göte Wahlström tar upp här i dag. Den är viktig av många olika
              skäl. Jag tänker ta upp några aspekter.
            </seg>
            <seg>
              För det första handlar det om de människor som kommer till Sverige
              och söker asyl. Den som har varit i Grekland först ska enligt
              Dublinförordningen skickas tillbaka dit och söka asyl. Det är
              en ordning som inte är speciellt konstig egentligen. Det handlar
              om att man ska undvika asylshopping, det vill säga att man inte
              ska kunna komma till olika länder i Europa och söka asyl. Man
              ska behandlas i det land man kommer till först.
            </seg>
            <seg>
              Problemet är det som beskrivs i de rapporter som Göte Wahlström
              tar upp. Jag tycker mig uppfatta en kritik i det svar som Tobias
              Billström ger. Det är fråga om missförhållanden när det gäller
              Dublinförordningen och missförhållanden när det gäller asyl- och
              mottagningssystemet.
            </seg>
            <seg>
              Jag träffade en man från Azerbajdzjan för några veckor sedan
              på det fackliga centret som LO och TCO har startat. Han hade kommit
              till Sverige och sökt asyl, men hade varit i Grekland först och
              blev därför skickad dit. Där hamnade han i förvar och blev grovt
              misshandlad, men lyckades ta sig därifrån, uppsökte läkare och
              fick skadorna dokumenterade. Han lyckades ta sig till Sverige
              igen och ville söka asyl här eftersom han inte fick sin asylansökan
              prövad i Grekland utan i stället blev svårt misshandlad. Men han
              vågar inte gå till Migrationsverket, för han är rädd att bli skickad
              tillbaka till Grekland igen.
            </seg>
            <seg>
              Jag tror inte att det här är den enda personen. Jag tror att
              det är många som känner samma rädsla.
            </seg>
            <seg>
              Det är klart att det är allvarligt när vi har ett medlemsland
              inom Europeiska unionen som inte uppfyller de åtaganden som vi
              har beslutat om.
            </seg>
            <seg>
              För det andra handlar det om vad som görs när vi ser de missförhållanden
              som sker i exempelvis Grekland. Det är riktigt att kommissionen
              har ett ansvar att se till att man följer de åtaganden som EU
              har beslutat om. Man har också stämt Grekland inför Europadomstolen.
            </seg>
            <seg>
              Sverige som medlemsland i Europeiska unionen och som en förebild
              när det gäller asyl- och flyktingfrågorna ska ta ett ansvar och
              sätta tryck mot Grekland både för att det är ett medlemsland i
              Europeiska unionen och för att vi skickar tillbaka människor dit
              enligt Dublinförordningen. Det är synd att det inte framkommer
              mer i det svar som Tobias Billström ger, precis som Göte Wahlström
              också framhåller.
            </seg>
            <seg>
              Avslutningsvis träffade jag i går under en lunch Jacques Barrot,
              den kommissionär som just har hand om migrations- och asylpolitiska
              frågor. Vi kom att då diskutera Dublinförordningen. Den kommer
              att revideras. Vad jag förstår kommer det att ske i riktningen
              att den kommer att bli mer flexibel.
            </seg>
            <seg>
              Han tog upp att man ser problem med att länder som Grekland,
              Malta eller Spanien översvämmas tyvärr använder man kanske det
              ordet av människor som kommer dit och söker asyl eller på annat
              sätt kommer dit från tredjeland. Det är inte rimligt, och man
              ska i så fall göra det möjligt att enligt Dublinförordningen inte
              behöva skicka tillbaka människor till de länder som inte klarar
              av att ta ansvaret.
            </seg>
            <seg>
              Det är en väldigt olycklig riktning. När vi nu ska ha en gemensam
              asyl- och flyktingpolitik är det väl självklart att alla medlemsländer
              tar ett solidariskt ansvar. Det kan inte vara ett fåtal länder
              i Europa som ser till att upprätthålla Genèvekonventionen om mänskliga
              rättigheter och de åtaganden som vi tillsammans har beslutat om
              och ett antal länder som inte klarar av det.
            </seg>
            <seg>
              Jag tycker därför att det är oerhört viktigt att Sverige är drivande
              i de här frågorna. En gemensam asyl- och flyktingpolitik ska bygga
              på höga normer och vara rättssäker. Den ska också göra att vi
              får ökad kapacitet i hela Europa att ta emot flyktingar. Jag skulle
              vilja ha ett mer markerat svar och en mer drivande hållning från
              den svenska regeringen.
            </seg>
          </u>
          <note type="speaker">
            Anf. 25 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-9e9b28e36eb1dbd2" next="cont">
            <seg>
              Herr talman! Jag börjar med Göte Wahlströms fråga. Kommissionen
              beslutade i början av året att stämma Grekland inför EG-domstolen
              för brott mot vissa bestämmelser i Dublinförordningen. Grekland
              har visserligen meddelat att den lagstiftning som står i strid
              med Dublinförordningen inte tillämpas. Men det stäms ändå för
              att det inte är tillräckligt att praxis står i överensstämmelse
              med Dublinförordningen när landets lagstiftning inte gör det.
              Så långt har man kommit i den delen i den pågående processen.
            </seg>
          </u>
          <note>
            Under 2005 stämde kommissionen Grekland för bristande genomförande
            av mottagandedirektivet. I en dom från den 19 april 2007 fastslog
            EG-domstolen att Grekland underlåtit att införliva direktivet.
            Mottagandedirektivet genomfördes i Grekland genom lagstiftning
            i november 2007.
          </note>
          <u who="per_bill_51abe7" prev="cont">
            <seg>
              Läget är nu sådant att kommissionen i december kommer att föreslå
              förändringar i Dublinförordningen. Men vi har ännu inte sett förslaget.
              Därför kommer jag här i kammaren i dag att avstå från att spekulera
              vad det kommer att innehålla.
            </seg>
            <seg>
              Det kan vara värt att understryka, eftersom både interpellanten
              och den andra meddebattören i kammaren här i dag tar upp det,
              att det inte är så att Grekland efter den omfattande kritik som
              har framförts inte har vidtagit några åtgärder alls för att komma
              till rätta med sina problem. Bland annat har ny lagstiftning antagits.
            </seg>
            <seg>
              Denna lagstiftning granskar kommissionen för närvarande för att
              se om den stämmer överens med de åtaganden som följer av EU:s
              gemensamma rättsakter på asylområdet. I det arbetet ingår också
              UNHCR, som samarbetar med grekiska myndigheter för att förbättra
              mottagningsförhållandena och även för att förbättra tillgången
              till asylprocessen.
            </seg>
            <seg>
              Jag vet inte om interpellanten är medveten om att UNHCR framhåller
              i sin rekommendation från april i år att Grekland har vidtagit
              en rad åtgärder för att förbättra sitt mottagandesystem och systemet
              för asylprövning. UNHCR har därefter tillsammans med grekiska
              myndigheter diskuterat vilka förbättringar som kan göras.
            </seg>
            <seg>
              Under oktober månad lämnade UNHCR till den grekiska inrikesministern
              en lista med förslag med åtgärder för de grekiska myndigheterna.
              Detta tycker jag är en väldigt bra utveckling.
            </seg>
            <seg>
              När det gäller den svenska regeringens agerande träffade också
              jag den ansvarige kommissionären Jacques Barrot under hans besök
              i går. Jag tog då upp frågan med honom och hörde hur läget ser
              ut. Lite av det som kom fram har jag redogjort för här i dag vad
              beträffar förändringar i Dublinförordningen.
            </seg>
            <seg>
              I samband med den kritik som framfördes mot förhållandena i Grekland
              för ungefär ett år sedan hade jag kontakt dels med den då ansvarige
              kommissionären för frågan, dels med den grekiska inrikesministern.
              Jag påtalade då de saker som jag har lagt fram i debatten här
              i dag.
            </seg>
            <seg>
              Den svenska regeringen är mycket aktiv i den här frågan. Däremot
              är det EG-kommissionen som äger Dublinförordningen. Så ska det
              också vara. Det är faktiskt inte bara Sverige som har haft synpunkter
              på Grekland. Vi kan inte ha en situation där 27 olika medlemsstater
              har 27 olika dialoger med Grekland. Då skulle inte EU-systemet
              fungera.
            </seg>
            <seg>
              Den här debatten är viktig och intressant och bör föras. Det
              är angeläget om vi nu går in för att skapa det gemensamma asylsystemet
              att detta bygger på gemensamma normer och gemensam tillämpning
              av den lagstiftning som dras upp på EU-nivå. Men det är också
              angeläget och viktigt att länder får en möjlighet att förbättra
              och utveckla sina system. Det är också vad som verkar hända i
              Grekland.
            </seg>
            <seg>
              Till Magdalena Streijffert vill jag säga att jag inte kan kommentera
              ett enskilt fall här i kammaren. Det är inte möjligt för mig.
              Däremot har det som redogjorts här för kommissionens vakande öga
              när det gäller Grekland visat att saker och ting verkar röra sig
              i rätt riktning.
            </seg>
          </u>
          <note type="speaker">
            Anf. 26 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-a41e8c7a9ee087f2">
            <seg>
              Herr talman! Tack för de kompletterande upplysningarna. Jag upplever
              att det kanske finns ett lite annat tonläge i den muntliga föredragningen
              än i den mer formella föredragningen av svaret.
            </seg>
            <seg>
              Vi har nogsamt följt situationen i Grekland sedan socialförsäkringsutskottet
              fick de alarmerande rapporterna. Precis som Tobias Billström uttrycker
              det händer det saker och ting i Grekland. Men det går kanske inte
              tillräckligt fort enligt vår uppfattning.
            </seg>
            <seg>
              Man försöker bygga ut sitt mottagningssystem och hitta formerna
              men fortfarande utifrån ett väldigt gammalt traditionellt synsätt
              i sitt agerande. Det tillsammans med ett väldigt snabbt ökande
              mottagande i Grekland gör att problemen finns kvar.
            </seg>
            <seg>
              De har kanske också till viss del accelererat, vilket framgick
              inte minst av en grekisk delegation som vi hade möjlighet att
              möta för några veckor sedan i Bryssel när vi diskuterade migrationsfrågorna
              i ett bredare perspektiv.
            </seg>
            <seg>
              Jag har ändå förhoppningen om att Sverige kanske har skäl att
              ytterligare markera gentemot inte minst Grekland så att man känner
              till att Sverige agerar och reagerar utifrån att en svensk domstol
              har slagit fast att det inte är ett rättssäkert system som prövar
              ärenden i Grekland.
            </seg>
            <seg>
              Det må vara så att Migrationsöverdomstolen gör en ny och annorlunda
              bedömning. När man läser den domen kan det också framgå att det
              gäller det specifika ärendet. Vi som var med och inrättade Migrationsöverdomstolen
              känner problematiken att varje ärende är specifikt.
            </seg>
            <seg>
              Det innebär att trots att det i detta ärende har dömts på ett
              annorlunda sätt säkert finns skäl att också inom Migrationsöverdomstolen
              se problematiken på ungefär samma sätt som Migrationsdomstolen
              i Göteborg framförde i sin tidigare dom.
            </seg>
            <seg>
              Jag har tidigare vid något tillfälle framfört till statsrådet
              att man talar om att i Europa bygga upp ett stödkontor till medlemsstaterna
              för migrationspolitiken. Sverige borde kanske vara framme och
              göra en ansökan utifrån den traditionella syn och den syn som
              andra stater har på Sverige i migrationspolitiken.
            </seg>
            <seg>
              Om vi ska vara trovärdiga måste vi ha möjlighet att ta till oss
              detta, använda resurser och detta mycket fina system med Migrationsverket,
              migrationsdomstolar och nu Migrationsöverdomstolen och hela processen,
              trots att vi ibland klär oss i säck och aska.
            </seg>
            <seg>
              Jag upplever att vi har ett väl fungerande system. Det skulle
              mycket väl kunna utgöra förebild för ett samfällt europeiskt agerande
              i Europa.
            </seg>
            <seg>
              Om vi ska finnas med på arenan och möta de organisationer och
              de länder som vill ha en human migrations- och flyktingpolitik
              måste vi kanske vara lite ytterligare på bettet och markera den
              positiva syn som vi tidigare har intryck av att man upplever att
              Sverige har. Sverige har en humanitär hantering och är och har
              varit offensiva det på det här viktiga politikområdet.
            </seg>
            <seg>
              Tack så mycket för de kompletterande svaren och den något annorlunda
              nyans som jag upplever fanns i det muntliga svaret!
            </seg>
          </u>
          <note type="speaker">
            Anf. 27 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-fb7cebdc98224870">
            <seg>
              Herr talman! Jag tycker också att svaret i kammaren var lite
              bättre än det vi fick skriftligt. Det är viktigt att det kommer
              fram att Grekland faktiskt har försökt komma till rätta med de
              problem som finns även om man tycker att det borde gå fortare
              och snabbare, precis som Göte Wahlström säger.
            </seg>
            <seg>
              Men jag blir orolig när jag läser om de utvärderingar som görs
              av Haagprogrammet och de åtaganden och miniminormer man har på
              asyl- och flyktingområdet. Tyvärr är det många länder, däribland
              Grekland, som inte klarar av sina åtaganden i de här frågorna.
              När man ska ha en gemensam asyl- och flyktingpolitik till 2010
              om ett år tycker jag att det är oroväckande att det finns många
              medlemsländer i Europa som inte lever upp ens till de miniminormer
              som EU har slagit fast. Då är det viktigt att Sverige är drivande.
            </seg>
            <seg>
              Innehållet i asyl- och flyktingpolitiken ska vara rättssäkert
              och bygga på höga normer. Sverige är ändå ett land som har varit
              en förebild, precis som Göte Wahlström säger. Därför hoppas och
              tror jag att Tobias Billström driver frågorna i RIF-rådet. Det
              är oerhört viktigt.
            </seg>
            <seg>
              När det gäller Dublinförordningen och en revidering av den är
              det kommissionen som lägger fram förslag. Men det är medlemsstaterna
              och vi politiker som har ansvar för innehållet. Jag tror att det
              är viktigt att redan nu i de diskussioner som förs föra upp att
              det inte får bli ett system där vissa länder tar ett stort ansvar
              och vissa länder slipper. Det är klart att Grekland, Malta och
              Spanien är aktiva i frågan, och därför är det viktigt att Sverige
              är aktivt i en annan riktning. Vi måste få en mer solidarisk fördelning
              så att vi kan öka kapaciteten i hela Europa att ta emot flyktingar.
              Om vi skapar en Dublinförordning som innebär att man som flykting
              ska kunna åka till de länder där man har familj och vänner kommer
              det fortfarande att vara ett fåtal länder som tar ansvar.
            </seg>
          </u>
          <note type="speaker">
            Anf. 28 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-82b4ca7c939968ed">
            <seg>
              Herr talman! Det är Migrationsverket och migrationsdomstolarna
              som självständigt utifrån gällande lagstiftning och det underlag
              som har presenterats i ärendet eller målet avgör när och hur Dublinförordningen
              ska tillämpas. Det sker också med utgångspunkt från det underlag
              som parterna önskar åberopa. I prövningen ingår också UNHCR:s
              rekommendationer.
            </seg>
            <seg>
              Detta borgar för att den svenska processen är rättssäker även
              i de delar som handlar om att tillämpa Dublinförordningen. I domen
              från den 28 oktober 2008 har Migrationsöverdomstolen konstaterat
              att det inte strider mot non-refoulement- principen eller artikel
              3 i Europakonventionen att överföra asylsökande till Grekland
              enligt Dublinförordningen. Den saken betraktar jag som utredd
              så långt.
            </seg>
            <seg>
              Låt mig också, eftersom både interpellanten och Magdalena Streijffert
              tar upp det, understryka vilket synsätt som präglar den svenska
              regeringens agerande när det gäller asylpolitikens utformning
              på europeisk nivå. Den mest väsentliga uppgiften för regeringen
              är att verka för ett gemensamt regelverk inom EU som innebär ett
              stärkt skydd för den enskilde och att vi värnar rätten att söka
              asyl. Det europeiska samarbetet hittills har lett till att nivån
              för vad som kan krävas inom såväl asylprövning som asylmottagande
              har höjts i Europa. Genom samarbetet har vi också ett system för
              övervakning av att reglerna genomförs och tillämpas i hela unionen,
              vilket vi inte hade tidigare. Det har tagits mycket stora steg
              framåt på senare år.
            </seg>
            <seg>
              En naturlig fortsättning på detta samarbete är som regeringen
              ser det att fortsätta mot en ytterligare höjning av standarden
              genom att införa helt gemensamma regler i stället för dagens miniminormer,
              som på goda grunder kritiseras. Regeringen stöder aktivt arbetet
              i riktning mot utvecklingen av ett sådant gemensamt asylsystem.
              Vi gör många inlägg på europeisk nivå i de här frågorna och kommer
              att fortsätta med det hela vägen fram till, över och förbi det
              svenska ordförandeskapet. Där kommer det här att vara en prioriterad
              fråga.
            </seg>
            <seg>
              Regeringen stöder och verkar även för att det praktiska samarbete
              som har påbörjats på asylområdet ska förstärkas, bland annat i
              fråga om inrättandet av en europeisk stödbyrå för asylfrågor.
              Men den närmare konstruktionen, den geografiska placeringen och
              annat är frågor som vi kommer att behöva återkomma till. Det känns
              lite för tidigt att påbörja den diskussionen här och nu innan
              vi över huvud taget har sett den legala ordning som ska styra
              grunden för detta stödkontor.
            </seg>
            <seg>
              Avslutningsvis vill jag bara understryka det jag sade tidigare;
              det är mycket bra att vi verkar ha en samstämmighet i de här frågorna.
              Det har vi haft under lång tid. Det är också bra att Göte Wahlström
              är positiv. Men frågan är hur det ser ut med samarbetsparterna
              Miljöpartiet och Vänstern i de här frågorna. Ingen av dem vill
              ha gemensamma regler på asylområdet. Ingen av dem är förespråkare
              för alla de goda ting som vi här i kammaren tycks vara överens
              om.
            </seg>
            <seg>
              Min motfråga blir hur Göte Wahlström tänker sig detta med partier
              som vill lämna den europeiska unionen, som Vänsterpartiet, och
              med ett parti som Miljöpartiet som visserligen har gått ifrån
              utträdeskravet men som i debatt efter debatt här i kammaren och
              EU-nämnden upprepar att de inte vill ha gemensamma asylregler.
              Hur ska då alternativet se ut i de här frågorna? Det tycker jag
              är viktigt.
            </seg>
            <seg>
              Om vi nu pratar om att vi ska ha en tydlig och klar hållning
              från svensk sida i de här frågorna konstaterar jag att med den
              nuvarande regeringen och de nuvarande fyra partierna, som alla
              tror på ett gemensamt regelverk, funkar det väldigt bra. Men frågan
              är hur det kommer att fungera i framtiden.
            </seg>
          </u>
          <note type="speaker">
            Anf. 29 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-4835e3a3187b7990">
            <seg>
              Herr talman! Tobias Billström kan nog försöka läsa protokollet
              en gång till från debatten om arbetskraftsinvandring, som vi hade
              för några dagar sedan. Ett antal företrädare för majoritetspartierna
              instämde där i en mycket stark kritik från Miljöpartiets sida
              av den förda migrationspolitiken. Jag vet inte om det var ett
              missförstånd eller inte, men det fanns ett instämmande där som
              säkert framgår av protokollet.
            </seg>
            <seg>
              Vi kan konstatera att när det gäller migrationspolitiken har
              vi en erfarenhet, Tobias Billström och jag, av att hitta gemensamma,
              brett förankrade lösningar här i parlamentet. Jag har sträckt
              ut handen vid ett antal tillfällen här i debatten också under
              den senaste mandatperioden och kanske fått en armbåge som svar,
              vilket jag naturligtvis ser på med bekymmer. Vi är öppna för att
              hitta breda lösningar, för detta är ett känsligt politikområde
              som kräver ett brett förankrat tänkande här i kammaren om det
              ska ha en bra stabilitet. Det gäller inte minst de människor som
              är på flykt och som söker sitt skydd i Sverige.
            </seg>
            <seg>
              Greklandsproblematiken är stark. Det var skälet till att jag
              ställde interpellationen. I socialförsäkringsutskottet begärde
              vi att från riksdagens utredningstjänst få fram ett material som
              beskriver medlemsländernas olika ageranden på det här politikområdet.
              Det är inte enkelt. Framför allt framgår inte det grekiska systemet
              fullt ut i det här materialet, möjligen beroende på att det är
              så komplext och så komplicerat att få fram resultat som gäller
              det grekiska agerandet.
            </seg>
            <seg>
              Vi kan konstatera att problemen kvarstår. Vi har skäl att följa
              frågan. Min förhoppning är att statsrådet har tagit intryck av
              den diskussion som har förts inte minst i socialförsäkringsutskottet
              tillsammans med de majoritetspartier som bildar regeringsunderlag.
              Jag hoppas att vi därefter kan få se ett mer offensivt agerande
              från svensk sida.
            </seg>
          </u>
          <note type="speaker">
            Anf. 30 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-63c7d96836b49fea">
            <seg>
              Herr talman! Vad gäller onsdagens debatt om arbetskraftsinvandring
              har jag så här långt nöjt mig med att titta på röstningsprotokollet,
              Göte Wahlström. Jag tyckte att det gav syn för sägen fyra stycken
              allianspartier plus Miljöpartiet röstade för regeringens förslag
              och Socialdemokraterna och Vänstern placerade sig i den andra
              ringhörnan. Jag tycker att detta understryker vad jag sade tidigare.
              Hur blir det med migrationspolitiken i denna rödgröna röra?
            </seg>
            <seg>
              När det gäller interpellationen och dess innehåll tycker jag
              att det finns en sak som måste framhållas mycket tydligt i den
              här debatten. Dublinförordningens syfte är att garantera att den
              som kommer till den europeiska unionen och söker skydd får sin
              sak prövad i någon av medlemsstaterna. Förordningen har löst det
              tidigare problemet inom EU där det faktiskt hände att asylsökande
              kunde resa från stat till stat utan att deras asylansökningar
              prövades i sak. De blev som det heter på engelska refugees in
              orbit , flyktingar i omloppsbana. Grundprincipen för förordningens
              ansvarsregler är att en person som har flytt sitt hemland ska
              söka skydd i det första land där han eller hon har möjlighet till
              det.
            </seg>
            <seg>
              Förordningens ikraftträdande 2003 innebar också till exempel
              att var den sökandes familj och släktingar befinner sig fick ökad
              betydelse som ansvarsgrund jämfört med vad som gällde enligt den
              tidigare Dublinkonventionen. Det är ytterligare ett exempel på
              framsteg som har gjorts tack vare etablerandet av ett gemensamt
              regelverk.
            </seg>
            <seg>
              Mot bakgrund av den problematik som rådde innan Dublinregelverket
              fanns tycker jag att det finns all anledning att hålla fast vid
              den rådande grundprincipen för ansvarskriterierna.
            </seg>
            <seg>
              Jag vill också avslutningsvis framhålla att UNHCR har välkomnat
              antagandet av Dublinförordningens ansvarskriterier. Icke desto
              mindre har detta varit en intressant debatt och en möjlighet för
              mig att på nytt understryka regeringens viktiga strategi inför
              ordförandeskapet där en högt prioriterad fråga kommer att vara
              att skapa det gemensamma europeiska asylsystemet. I det är arbetet
              är naturligtvis Socialdemokraterna och Göte Wahlström välkomna
              att delta.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2008/09:71 om handlingsplan för samhällets
            informationssäkerhet
          </note>
          <note type="speaker">
            Anf. 31 Försvarsminister STEN TOLGFORS (m):
          </note>
          <u xml:id="i-eb9b8f5fa491d0f9" next="cont" who="unknown">
            <seg>
              Herr talman! Désirée Liljevall har frågat mig vad jag avser att
              göra för att se till att de åtgärder som Krisberedskapsmyndigheten
              föreslog i handlingsplanen för samhällets informationssäkerhet
              verkställs och vid vilken tidpunkt de bör vara genomförda.
            </seg>
          </u>
          <note>
            I juni 2008 beslutade regeringen att uppdra åt Krisberedskapsmyndigheten
            att i samverkan med berörda myndigheter påbörja förvaltningen
            av handlingsplanen.
          </note>
          <u prev="cont" who="unknown">
            <seg>
              Inom Regeringskansliet pågår ett arbete för att genomföra de
              åtgärder som regeringen föreslog i propositionen Stärkt krisberedskap
              för säkerhets skull (prop. 2007/08:92). Av propositionen framgår
              att Myndigheten för samhällsskydd och beredskap, MSB, ges uppgiften
              att hålla samman det nationella informationssäkerhetsarbetet för
              samhällsviktiga verksamheter. Ansvaret gäller före, under och
              efter en kris.
            </seg>
            <seg>
              Ansvarsprincipen stärks genom att den kompletteras med en skyldighet
              för myndigheter och andra aktörer att initiera och bedriva sektorsövergripande
              samverkan.
            </seg>
            <seg>
              Krisberedskapsmyndigheten, Säkerhetspolisen, Rikskriminalpolisen,
              Försvarsmakten, Försvarets radioanstalt, Försvarets materielverk,
              Post- och telestyrelsen och Verket för förvaltningsutveckling
              har etablerat en samverkansgrupp för informationssäkerhet (Samfi).
              Den är en viktig plattform för genomförandet av gemensamma och
              koordinerade insatser inom det nationella informationssäkerhetsområdet.
            </seg>
            <seg>
              Myndigheten för samhällsskydd och beredskap kommer att ges föreskriftsrätt
              för att informationssäkerheten hos myndigheter ska vara tillräcklig.
              Den kommer också att ges föreskriftsrätt om risk- och sårbarhetsanalyser.
            </seg>
            <seg>
              Med inrättandet av MSB och det arbete som sker inom ramen för
              handlingsplanen ger regeringen nödvändiga förutsättningar för
              ett sammanhållet informationssäkerhetsarbete, ett stärkt samhällsskydd
              och en god beredskap där alla aktörer tar ansvar.
            </seg>
            <seg>
              En god informationssäkerhet bygger på ett kontinuerligt arbete
              inom alla samhällssektorer och på alla ansvarsnivåer. Etablerandet
              av Myndigheten för samhällsskydd och beredskap är viktigt i arbetet
              att stärka samhällets informationssäkerhet.
            </seg>
          </u>
          <note type="speaker">
            Anf. 32 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-1fe8a5b3086b6098">
            <seg>
              Herr talman! Jag vill börja med att tacka försvarsminister Sten
              Tolgfors, men jag tycker att ministern slingrar sig från själva
              kärnfrågan, nämligen vad som händer med den handlingsplan för
              samhällets informationssäkerhet som Krisberedskapsmyndigheten,
              KBM, lämnade till regeringen i våras. Samtidigt bekräftar det
              min farhåga att regeringens arbete med IT-säkerhet går med snigelfart.
            </seg>
            <seg>
              När KBM i våras lämnade över sin handlingsplan till regeringen
              tror jag inte de i sin vildaste fantasi kunde tro att det mesta
              skulle skjutas på framtiden. Av de 47 åtgärdsförslag som handlingsplanen
              består av är det flera som regeringen bör sätta tänderna i redan
              i år.
            </seg>
            <seg>
              Herr talman! Anledningen är inte svår att förstå. Hot som rör
              informationssäkerhet ökar. För en enskild datoranvändare räcker
              det med ett klick på fel länk i ett e-postmeddelande eller på
              en hemsida för att datorn ska bli kapad. Det mest kända exemplet
              på hur informationssäkerheten i ett helt land kan riskeras är
              incidenterna mot Estland under förra året. Banker, medier, regeringskansli
              och lång rad departement utsattes för organiserade överlastningsattacker
              som världen inte sett tidigare. 20 000 datorer kapades.
            </seg>
            <seg>
              I somras under Georgienkonflikten fick vi se ytterligare exempel
              på modern krigföring. På samma gång som ryska stridsvagnar rullade
              över georgisk mark var ett annat krig i full gång i cyberspace.
              Georgiska webbplatser utsattes under flera veckors tid för gigantiska
              nätangrepp. Bland annat hackades nationalbankens och flera viktiga
              myndigheters sajter och ny information lades ut. Landets invånare
              visste inte vad som var sant eller falskt.
            </seg>
            <seg>
              Frågan som alla genast ställer sig är förstås: Skulle det här
              kunna hända i Sverige? Vilken beredskap har egentligen Sverige
              för att ett cyberkrig av den kaliber som drabbade Georgien och
              Estland? Behöver svenska folket känna sig oroliga?
            </seg>
            <seg>
              Tyvärr är det nog så. Den ena efter den andra undersökningen
              som har presenterats under det senaste året visar på stora brister
              inom svensk IT-säkerhet. Det var bland annat dessa larmrapporter
              som föranledde den handlingsplan för samhällets informationssäkerhet
              som vi diskuterar här i dag.
            </seg>
            <seg>
              Herr talman! KBM:s handlingsplan togs fram därför att den behövs
              och för att läget i många stycken är akut. Det var inte tänkt
              att den skulle läggas på hyllan och sedan tas fram ur gömmorna
              lagom till att den nya Myndigheten för samhällsskydd och beredskap
              sjösätts i januari nästa år.
            </seg>
            <seg>
              Det är därför oroande att försvarsministern envisas med att endast
              tala om denna myndighet som inte ens finns än. Det är en del av
              framtiden även om det är en nära framtid. Jag är intresserad av
              att veta vad som händer nu. Hur står Sverige berett i dag om vi
              skulle utsättas för ett nätangrepp? Vilka av KBM:s högprioriterade
              åtgärdsförslag har regeringen påbörjat?
            </seg>
          </u>
          <note type="speaker">
            Anf. 33 Försvarsminister STEN TOLGFORS (m):
          </note>
          <u xml:id="i-2479b708c5e3428e" who="unknown">
            <seg>
              Herr talman! Det är otroligt kraftfullt av Socialdemokraterna
              att efter tolv år i regeringsställning utan något resultat på
              IT-säkerhetsområdet komma tillbaka till sin kammare och verkligen
              tänka till varefter man presenterar en rapport med förslaget om
              en ny myndighet. Nu säger Désirée Liljevall att det har gått flera
              månader och planen är inte i alla delar verkställd. Man kan knappast
              tycka att det är en kraftfull argumentation.
            </seg>
            <seg>
              Den nya myndigheten MSB ska hålla samman det nationella informationssäkerhetsarbetet.
              Vi tydliggör också olika aktörers ansvar på området. MSB får ansvar
              för att inrikta, leda och samordna samhällets krisberedskap. Åtgärdsbehoven
              har utretts under tolv år, och den tidigare regeringen gjorde
              knappast någonting värt att nämna.
            </seg>
            <seg>
              Nu läggs i stället grunden för samarbete och ansvarstagande.
              Det är ansvarsprincipen som är grundläggande för säkerhet i informationssamhället.
              För att den ska fungera krävs det att kunskap, överblick och ett
              sammanhållet informationssäkerhetsarbete finns. Den som har ansvar
              för en verksamhet under normala förhållanden ska också ha motsvarande
              ansvar under krissituationer. Den som bäst känner och kan sin
              verksamhet i normala tider ska hantera den också när det är kris.
              Det är därför som Socialdemokraternas tanke om en särskild ny
              myndighet med ett separerat ansvar är så grundläggande fel.
            </seg>
            <seg>
              Det vi nu gör innebär att det förebyggande och förberedande arbetet
              kommer att stärkas. Den nya myndigheten kommer också att arbeta
              med att samordna de åtgärder som krävs för att hejda attacker
              och minimera konsekvenser. Den nya myndigheten får ett ansvar
              för att inrikta och föreskriva vilken säkerhet som respektive
              annan myndighet ska ha i sina IT-system. Det är sedan upp till
              respektive myndighet att tillse att man kan leva upp till den
              säkerhetsnivån. KBM har sedan länge bedrivit en liknande verksamhet
              gentemot kommuner, men då genom ett frivilligt åtagande från kommunen.
              Det har inte varit fullt ut tillräckligt.
            </seg>
            <seg>
              Som sagt: Ett system med förflyttning av ansvar till en annan
              myndighet, en krisledande myndighet, en särskild IT-säkerhetsmyndighet,
              skulle leda till effektivitets- och tidsförluster i tidskritiska
              skeenden. Att vid en kris börja flytta ansvar skulle skapa osäkerhet
              och otydlighet.
            </seg>
            <seg>
              Samtidigt som den nya myndigheten MSB nu inrättas arbetar Krisberedskapsmyndigheten
              tillsammans med andra myndigheter för att genomföra förslagen
              i handlingsplanen. Genom åtgärdsförslagen i handlingsplanen har
              Krisberedskapsmyndigheten i samarbete med andra myndigheter med
              särskilda uppgifter inom informationssäkerhetsområdet fått nödvändiga
              förutsättningar för att skapa grunderna för att kunna hantera
              hot, risker, sårbarhet och allvarliga samhällskonsekvenser inom
              informationssäkerhetsområdet.
            </seg>
            <seg>
              Jag tillhör dem, Désirée Liljevall, som löpande samråder med
              min estniska kollega för att tillsammans med esterna dra slutsatser
              om vad som hände i Estland, resonera om hur man kan undvika det
              i framtiden och också följa utvecklingen av det kompetenscenter
              inom Natos ram som Estland just nu arbetar med att etablera. Sverige
              är inte medlem i Nato, men vi kan samverka med Nato, inte minst
              vad gäller kunskap för att lära oss bättre framöver. Det skulle
              vara väldigt intressant att höra Désirées inställning till Estlands
              nya center, kompetenscentret inom Nato, och hur hon anser att
              Sverige ska förhålla sig till den kunskap och de projekt som där
              bedrivs.
            </seg>
          </u>
          <note type="speaker">
            Anf. 34 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-716f424eb66365cf">
            <seg>
              Herr talman! Jag är självfallet mycket positiv till att Estland
              tittar över vad som har hänt och lär sig några läxor så att man
              vet hur man ska hantera framtiden.
            </seg>
            <seg>
              Men när ministern fortsätter att tala om den nya myndigheten
              MSB vill jag tala om fakta.
            </seg>
            <seg>
              I november förra året kunde KBM tillsammans med .SE, Stiftelsen
              för Internetinfrastruktur, påvisa att sex av tio samhällsviktiga
              organisationer brister i sin IT-säkerhet och inte skulle klara
              en attack utifrån. Det konstaterades att tre av fyra undersökta
              webbservrar skulle kunna användas för spridning av falsk information.
              En fjärdedel hade så allvarliga brister att KBM och .SE bedömde
              att de måste åtgärdas akut. Att det går att kapa svenska myndigheters
              hemsidor var det få som kände till. Det säger sig självt att den
              insikten gav anledning för regeringen att agera med omedelbar
              verkan.
            </seg>
            <seg>
              Nu har det gått ett år sedan KBM och .SE lade fram sin rapport
              om svenska myndigheters och organisationers stora IT-säkerhetsbrister.
              Regeringen har alltså haft ett år på sig att se till att svenska
              myndigheter och organisationer är bättre rustade och har skaffat
              de viktiga rutiner som behövs. Men den rapport jag har med mig
              här, .SE:s uppföljning av förra årets undersökning, visar på motsatsen,
              även om .SE tillstår att det har blivit lite bättre.
            </seg>
            <seg>
              Resultatet talar dock sitt tydliga språk. Av de 621 samhällsviktiga
              domäner som testats har 28 procent allvarliga fel som måste åtgärdas
              snarast, och 57 procent, mer än hälften, har brister av en karaktär
              som genererar varning.
            </seg>
            <seg>
              Sämst ser det ut för de svenska landstingen. 33 procent av alla
              namnservrar har någon typ av fel som kan betraktas som allvarligt.
              Sätter jag det i relation till det faktum att landstingen är ansvariga
              för svenska folkets sjukjournaler, som ligger lagrade i sjukvårdens
              datorer, reser sig håren på mina armar. Vad händer om någon går
              in och läser journalerna, eller ännu värre, ändrar i journalerna?
            </seg>
            <seg>
              Estland har förstås rannsakat sig självt, och det har man gjort
              bra. En av de läxor man har lärt sig är att aktören bakom en attack
              kan vara grannbarnen lika gärna som ett fientligt grannland. Det
              är viktigt att ha en god beredskap på IT-området, både under normaltillstånd
              och under kris.
            </seg>
            <seg>
              Att svenska myndigheter har stora brister är oroväckande. Organisationsledningarna
              måste vara medvetna om att ansvaret för informationssäkerhet är
              en del i verksamhetsansvaret. Det är bekymmersamt att många fortfarande
              verkar tro att informationssäkerhetsfrågorna ligger på IT-avdelningen,
              och endast där.
            </seg>
            <seg>
              Herr talman! Jag vill veta när regeringen kommer att sätta handlingsplanens
              sjätte åtgärdsförslag i verket. Kommer regeringen i fortsättningen
              att kräva att svenska myndigheter i sin årsredovisning redovisar
              hur informationssäkerheten uppfylls?
            </seg>
          </u>
          <note type="speaker">
            Anf. 35 HANS STENBERG (s):
          </note>
          <u who="hans_stenberg_6f64dd" xml:id="i-53388096e31044c2">
            <seg>
              Herr talman! När man lyssnar på ministern i den här frågan framgår
              det klart och tydligt att det här kanske inte är regeringens högst
              prioriterade fråga.
            </seg>
            <seg>
              Jag har också tittat i den här rapporten från .SE, och jag skulle
              vilja ta upp en aspekt som på sitt sätt tangerar FRA-debatten.
              Man konstaterar i rapporten att det fortfarande är så att många
              svenska myndigheter har sina servrar för tvätt av skräppost och
              liknande placerade utomlands. Man konstaterar dessutom i den här
              rapporten att det är på väldigt få av de här servrarna som det
              används kryptering. Det är faktiskt så att om man försöker skicka
              krypterade mejl till myndigheterna via de här servrarna studsar
              mejlen tillbaka. De accepteras inte.
            </seg>
            <seg>
              Att ha servrarna utomlands innebär att det blir omöjligt att
              avgöra vad som är inhemsk, svensk trafik och vad som går utomlands.
              De flesta av de här servrarna finns i EU-länder, men det förekommer
              även att de placeras på andra sidan Atlanten. Då får vi komplikationen
              med FRA-debatten det går inte att särskilja svensk och utländsk
              trafik. Dessutom blir det här, vilket också påpekas i rapporten,
              vidöppet för utländska säkerhetstjänster som kan ta vara på information
              som skickas mellan svenska myndigheter.
            </seg>
            <seg>
              Min fråga till ministern är helt enkelt: Vad kommer regeringen
              att göra för att rätta till de här uppenbara bristerna i säkerheten?
            </seg>
          </u>
          <note type="speaker">
            Anf. 36 Försvarsminister STEN TOLGFORS (m):
          </note>
          <u xml:id="i-d7a49b32e29fa6de" who="unknown">
            <seg>
              Herr talman! Den här regeringen har förmodligen gjort mer på
              tolv månader än Socialdemokraterna gjorde på tolv år. Nu tvingades
              interpellanten medge att det visst hade skett förbättringar.
            </seg>
            <seg>
              Jag ställde en fråga till interpellanten som handlade om, inte
              hur hon såg på vad Estland lärt sig av IT-attacken, utan om Sverige
              ska vara med och lära sig av vad Estland har lärt sig av IT-attacken
              och hur hon ser på att vi skulle vara delaktiga i arbetet med
              det kompetenscenter som byggs nu inom ramen för Nato i Estland.
              Det fick vi absolut inget svar på. Vi fick höra att det var väldigt
              bra för esterna att de lär sig av den IT-attack som där skedde.
            </seg>
            <seg>
              Jag vill gärna höra det svaret. Det är viktigt för Sverige. Hur
              ser Socialdemokraterna på det? Det är inte fråga om medlemskap
              utan om samverkan på detta utpekade område, det kompetenscenter
              som nu byggs.
            </seg>
            <seg>
              Sedan tyckte jag att det var intressant och bra att den andra
              deltagaren i debatten, Hans Stenberg, tog upp FRA-frågan, därför
              att där har också Désirée Liljevall i hög grad en hel del att
              svara för.
            </seg>
            <seg>
              I dag hjälper FRA till med att skapa säkra krypton för myndigheter.
              Det gäller alltså inte signalspaningsdelen av FRA utan IT-säkerhetsdelen.
              Man är bra på att knäcka krypton det har man lärt sig och därför
              är man också bra på att hjälpa andra svenska myndigheter med att
              få säkra krypton. Man är vidare duktig på att hjälpa till vid
              en enskild IT-attack. Vem har hackat sig in i en svensk myndighet?
              Vad har hänt under IT-attacken? Vilka virus till exempel har använts?
            </seg>
            <seg>
              Hur ser Socialdemokraterna på detta FRA:s andra ben? Det enda
              vi känner till nu är den destruktiva linje som partiet har i frågan
              om Försvarets radioanstalt. Den lag som finns ska rivas upp, och
              man har ägnat lång tid till att bara kritisera och inte lämnat
              något besked över huvud taget vad gäller den del som också är
              central och som går rakt in i svensk IT-säkerhet.
            </seg>
            <seg>
              Jag vill passa på att lägga till, herr talman, att den nya myndigheten
              kommer att få mandat att hantera informationssäkerhet för samhällsviktiga
              system. Det innebär att IT-system som finns i privat sektor och
              är samhällsviktiga också kommer att omfattas av de åtgärder som
              myndigheten kommer att föreslå. Det är inte meningen att den nya
              myndigheten ska vidta konkreta åtgärder utan det är en sak för
              berörda företag och myndigheter samt de privata IT-företag som
              tillhandahåller olika IT-lösningar.
            </seg>
            <seg>
              Jag kan även påpeka att FMV har rätt att utfärda certifikat enligt
              Common Criteria-standarden för IT.
            </seg>
            <seg>
              Det säkerhetsarbete som nu vidtas och som stärks kraftfullt med
              den nya myndigheten går alltså även in vad gäller samhällsviktig
              verksamhet i den privata sektorn. Vad är Socialdemokraternas svar
              på det? Om jag minns rätt vill de riva upp beslutet. De var emot
              den nya myndigheten. I stället skulle de ha en lösning både på
              IT-området och generellt på krisområdet där ansvaret i en krissituation
              flyttades. De var emot samordningen och vår utveckling av ansvarsprincipen.
              Sedan ville de flytta ansvaret i en krissituation så att den som
              ansvarar för en verksamhet i vardagen inte skulle ansvara för
              samma verksamhet i kris, med allt vad det innebär av otydlighet,
              osäkerhet och tidsmässig fördröjning.
            </seg>
            <seg>
              Nu förväntar jag mig svar, herr talman, i interpellanten Désirée
              Liljevalls nästa inlägg. Hur ser man på Natocentret i Estland,
              och hur ser man på FRA:s IT-säkerhetsarbete?
            </seg>
          </u>
          <note type="speaker">
            Anf. 37 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-a921b9bcd7307c32">
            <seg>
              Herr talman! Jag stod här för ett år sedan och debatterade IT-säkerhet
              med försvarsministerns kollega i regeringen, Åsa Torstensson.
              Hon bedyrade då att regeringen hade läget under kontroll och sade:
              Det vidtas åtgärder nu. I dag står jag och försvarsministern här
              och debatterar samma fråga. Det har gått ett år, men några åtgärder
              och handlingsplan har jag inte sett röken av. Jag förstår att
              ministern därför vill tala om annat, sådant som inte har med handlingsplanen
              att göra, men jag vill tala om informationssäkerhet och det debatten
              handlar om, det vill säga handlingsplanen.
            </seg>
            <seg>
              Att det brister i informationssäkerhet är inte bra. Åtgärder
              ur handlingsplanen måste tas om hand redan nu. Men det kanske
              allra viktigaste är att se över hela paketet, det vill säga ha
              ett ovanifrånperspektiv och se vad som verkligen behöver göras.
              I stället för att stifta en lag i taget är det bättre att ta ett
              övergripande ansvar och uppnå en informationssäkerhetsnivå i Sverige
              som är heltäckande och sammanhållen.
            </seg>
            <seg>
              Med detta sagt, herr talman, vill jag fråga försvarsministern
              när regeringen kommer att ta tag i KBM:s fjärde åtgärdsförslag.
              Med andra ord: När tar regeringen initiativ till en ordentlig
              författningsöversyn på informationssäkerhetsområdet?
            </seg>
          </u>
          <note type="speaker">
            Anf. 38 HANS STENBERG (s):
          </note>
          <u who="hans_stenberg_6f64dd" xml:id="i-7fbe06ca302ce8e4">
            <seg>
              Herr talman! Jag vill börja med att upplysa ministern om att
              de haft regeringsmakten i två år, inte tolv månader, som ministern
              tycks tro. Dessutom är det ni, försvarsministern, som har regeringsmakten
              och därmed också ansvaret för att nu hantera dessa frågor.
            </seg>
            <seg>
              Det blir lite märkligt när ministern, i stället för att svara
              på frågor, ägnar sin tid åt att ställa frågor till oppositionen.
              Det är faktiskt regeringen som sitter på hela makten och myndigheterna
              i dagsläget.
            </seg>
            <seg>
              Jag fick inget som helst svar på mina frågor. I stället kom en
              utläggning om att FRA hjälper myndigheterna att utforma krypton
              för deras meddelanden för att på det viset stärka säkerheten.
              Om det nu är så, försvarsministern, att bara 34 procent av myndigheternas
              servrar över huvud taget accepterar krypton eller annat transportskydd
              av e-post blir frågan vart säkerheten då tar vägen.
            </seg>
            <seg>
              Jag frågar igen: Vad kommer regeringen att göra för att åtgärda
              bristerna med att många svenska myndigheter fortfarande har sina
              servrar utomlands och att det är omöjligt att avgöra vad som är
              svensk och utländsk post sett ur FRA-frågans synvinkel? Dessutom
              skickas denna information internationellt helt oskyddat. Den är
              alltså vidöppen, vilket betyder att utländska säkerhetstjänster
              kan ta del av den information som skickas mellan svenska myndigheter.
              Svara på frågan, ministern: Vad kommer regeringen att göra för
              att åtgärda detta?
            </seg>
          </u>
          <note type="speaker">
            Anf. 39 Försvarsminister STEN TOLGFORS (m):
          </note>
          <u xml:id="i-fb4b85ca981c0e64" who="unknown">
            <seg>
              Herr talman! Den ena socialdemokraten är arg och vill smala av
              debatten, den andra är arg och vill bredda den. Samtidigt vill
              ingen av dem prata om det som vi faktiskt kan göra. De saknar
              svar om IT-säkerhetscentret i Estland, de saknar svar om synen
              på FRA konkreta saker som också påverkar Sverige.
            </seg>
            <seg>
              Svaret på deras frågor är att regeringen har gett Krisberedskapsmyndigheten
              i uppdrag att förvalta och verkställa planen. Den nya myndigheten
              MSB, som inrättas vid årsskiftet, får föreskriftsrätt om bland
              annat myndigheternas hantering av informationssäkerheten.
            </seg>
            <seg>
              Vad är då svaret i dag från Socialdemokraterna? Jo, nu ska det
              utredas igen. Det hjälper inte att ständigt och återkommande utreda
              hur informationssamhället ska göras tillräckligt säkert. Det handlar
              om att bygga starka grundvalar för informationssäkerhet som fungerar
              inom alla samhällsområden.
            </seg>
            <seg>
              Jag har förstått så mycket som att Socialdemokraterna vill lösa
              ett potentiellt hot mot samhället genom inrättandet av en ny myndighet.
              Ja, det är ju kraftfullt. Ska det gälla för alla potentiella hot
              och kriser som samhället kan utsättas för? Ska det vara en ny
              sektorsmyndighet för varje hot? Genom att göra så skulle vi återupprätta
              ett stuprörstänkande. Vi skulle frångå ansvarsprincipen som styr
              hela statsförvaltningen. Det är knappast något som denna regering
              kommer att förorda.
            </seg>
            <seg>
              Det andra kraftfulla förslaget som jag hörde i Sälen i början
              av året var att vi behövde en IT-säkerhetsminister. Man hade tolv
              år på sig att införa så många IT-säkerhetsministrar man ville,
              men man valde att avstå, precis som den här regeringen gör.
            </seg>
            <seg>
              En god informationssäkerhet bygger på ett kontinuerligt arbete
              inom alla samhällssektorer och alla ansvarsnivåer. Med inrättandet
              av den nya myndigheten MSB och det arbete som sker inom ramen
              för handlingsplanen, som ska verkställas, ger regeringen nödvändiga
              förutsättningar för ett sammanhållet informationssäkerhetsarbete,
              ett stärkt samhällsskydd och en god beredskap där alla aktörer
              kan och kommer att ta ansvar.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellationerna 2008/09:88 om Marinens musikkår
            och 89 om Göteborg Wind Orchestra
          </note>
          <note type="speaker">
            Anf. 40 Försvarsminister STEN TOLGFORS (m):
          </note>
          <u xml:id="i-fe206288569c3ff8" who="unknown">
            <seg>
              Herr talman! Peter Jeppsson har frågat mig om jag är beredd att
              tillsätta en oberoende utredning om framtiden för försvarsmusiken,
              med syfte att se över det totala behovet, och att göra konsekvensanalyser
              av det behov som vårt svenska försvar och övriga har av musikkårer.
            </seg>
            <seg>
              Gunilla Carlsson har frågat mig om jag ser möjligheter till omfördelning
              av ekonomiska medel för att Göteborg Wind Orchestra ska kunna
              fortsätta att verka som Flygvapnets musikkår samt kunna fortsätta
              musikutbildningen av soldater genom samarbete mellan Försvarsmusikcentrum
              och Göteborg Wind Orchestra.
            </seg>
            <seg>
              Jag besvarar interpellationerna i ett sammanhang.
            </seg>
            <seg>
              I juni i år besvarade jag en interpellation av Peter Jeppsson
              om nedläggning av Marinens musikkår (2007/08:679). Utöver detta
              har jag i juni i år besvarat en fråga om blåsarsymfoniska orkestrar
              inom försvaret (2007/08:1358) och en om Göteborg Wind Orchestra
              (2007/08:1384).
            </seg>
            <seg>
              Försvarsmaktens musikverksamhet är organiserad i Försvarsmusikcentrum,
              som är lokaliserat till Upplands-Bro/Kungsängen. Denna organisationsenhet
              ska tillgodose behovet av musik för Försvarsmakten och statsledningen.
              En annan uppgift är att ge konserter och framträdanden för allmänheten.
            </seg>
            <seg>
              Försvarsmusikcentrum har fyra musikkårer: Arméns musikkår, Arméns
              trumkår, Livgardets dragonmusikkår och Marinens musikkår. Dessutom
              tjänstgör Göteborgsmusiken, alltså Göteborg Wind Orchestra, som
              Flygvapnets musikkår under en tredjedel av sin tid. Försvarsmusikcentrum
              har också kvalitetsansvar för omkring 30 musikkårer inom hemvärnet
              och frivilligrörelsen. Man nyttjar även hemvärnets och frivilligrörelsens
              musikkårer i olika sammanhang.
            </seg>
            <seg>
              Vid Försvarsmusikcentrum utbildas varje år omkring 100 värnpliktiga
              musiksoldater. Utbildningen omfattar grundläggande soldatutbildning,
              musikutbildning och framträdanden. Försvarsmusikcentrum ansvarar
              för att bevara och utveckla den militärmusikaliska traditionen
              i Sverige.
            </seg>
            <seg>
              Försvarsmaktens grundorganisation regleras i förordningen (2007:1266)
              med instruktion för Försvarsmakten. Regeringen redovisar där vilka
              organisationsenheter som ska finnas. En av dessa är Försvarsmusikcentrum.
              Regeringen reglerar däremot inte den inre organisationen i dessa
              organisationsenheter, förutom vissa delar av Högkvarteret. Det
              är Försvarsmakten själv som, i likhet med övriga myndigheter i
              statsförvaltningen, bestämmer hur verksamheten ska organiseras,
              med vilken personal och på vilka orter.
            </seg>
            <seg>
              Försvarsmusikcentrum har i oktober i år redovisat en utredning
              om militärmusiken i framtiden till Försvarsmaktens högkvarter.
              Försvarsmaktens ledning har inte tagit ställning till utredningen.
              Detta är ett internt försvarsmaktsarbete i en fråga som Försvarsmakten
              ska avgöra. Jag kommenterar inte denna utredning.
            </seg>
            <seg>
              Statsceremonielen och militärmusiken är angelägna verksamheter.
              Försvarsmaktens ledning ansvarar inför regeringen för att verksamheten
              kan genomföras.
            </seg>
          </u>
          <note type="speaker">
            Anf. 41 PETER JEPPSSON (s):
          </note>
          <u who="peter_jeppsson_5ac09b" xml:id="i-56c3dee346d79e8b" next="cont">
            <seg>
              Herr talman! Jag får tacka försvarsministern för svaret. Marinens
              musikkår i Karlskrona är i dag tillsammans med Flygvapnets musikkår
              i Göteborg de enda professionella orkestrar som finns inom Försvarsmakten.
            </seg>
            <seg>
              Marinens musikkår har ett mycket högt anseende i den internationella
              blåsmusiksfären och är också förebild för såväl professionella
              musiker som fritidsmusiker. Musikkåren har 30 heltidsanställda
              musiker. Den pågående omstruktureringen av försvaret hotar de
              två sista heltidsanställda blåsarsymfoniska orkestrarna i Sverige.
            </seg>
            <seg>
              Jag anser att framtiden för den militära blåsorkestermusiken
              inte endast är en intern angelägenhet för Försvarsmakten utan
              en fråga i ett större perspektiv. Med anledning av detta har jag
              ställt frågan till försvarsministern om ministern är beredd att
              tillsätta en oberoende utredning om framtiden för försvarsmusiken
              med syfte att se över det totala behovet och att göra konsekvensanalyser
              av det behov som vårt svenska försvar och övriga intressenter
              har av musikkårer.
            </seg>
            <seg>
              Jag anser det märkligt att ministern inte är beredd att vidta
              några åtgärder för att säkerställa en fortsatt verksamhet vid
              Marinens musikkår i Karlskrona. Musikkårens verksamhetsområde
              sträcker sig i dag från Ystad till Boden. Musikverksamheten består
              av statsceremoniell musik, högvakt, musik vid våra militära förband
              samt offentliga konserter.
            </seg>
            <seg>
              Försvarsmakten vill nu flytta verksamheten från Karlskrona till
              Försvarsmusikcentrum i Kungsängen, Upplands-Bro, vilket kommer
              att innebära stora kostnader. Det visar inte allra minst Försvarsmaktens
              egen utredning.
            </seg>
            <seg>
              En flytt av verksamheten från Karlskrona till Helsingforssregionen
              får med stor sannolikhet till följd att endast ett fåtal av musikerna
              inom Marinens musikkår kommer att flytta med, om ens några. Det
              innebär att verksamheten förlorar kompetens som tar lång tid att
              åter bygga upp. Musikverksamheten blir endast ett tomt skal.
            </seg>
            <seg>
              Den så kallade utredningen, partsinlagan, är så pass ofullständig
              och snäv att det inte går att dra relevanta slutsatser utifrån
              denna. Den beskriver varken hur det praktiskt ska gå till att
              centralisera resurserna i Helsingfors eller den ekonomi detta
              innebär.
            </seg>
            <seg>
              Avsikten enligt utredningen är att ersätta de anställda som väljer
              att inte följa med till Helsingfors som kontraktsanställda. Man
              avser enligt mitt förmenande att splittra den enda kvarvarande
              professionella orkestern.
            </seg>
            <seg>
              Fru talman! Vilken är då försvarsmusikens huvuduppgift? Det är
              att stödja de svenska förbanden i landet men även att vara delaktig
              när svenska förband deltar i utlandsmission i krigszon. Marinens
              musikkår har också varit föregångare i den nya inriktning som
              vårt försvar nu har.
            </seg>
            <seg>
              Jag vill därför upprepa frågan till försvarsministern om ministern
              nu inte är beredd att tillsätta en oberoende utredning om framtiden
              för försvarsmusiken med syfte att se över det totala behovet och
              att göra konsekvensanalyser av det behov som vårt svenska försvar
              och övriga har av musikkårer.
            </seg>
            <seg>
              Det har klart kunnat påvisas att verksamheten i Karlskrona bedrivs
              till en betydligt lägre kostnad än motsvarande verksamhet i Helsingfors.
              Anställda på Marinens musikkår väljer att bosätta sig i en del
              av Sverige där marknaden inte konkurrerar om deras färdigheter.
              Det innebär en mycket låg personalomsättning, vilket ger god personalekonomi
              som har givit en högkvalitativ orkester.
            </seg>
          </u>
          <note>
            Anf. 42 GUNILLA CARLSSON i Hisings Backa (s):
          </note>
          <u who="peter_jeppsson_5ac09b" prev="cont">
            <seg>
              Fru talman! Jag vill börja med att tacka försvarsministern för
              svaret även om det gör mig besviken. År 1997 ingicks en trepartsöverenskommelse
              avseende dåvarande Göteborgsmusiken, numera Göteborg Wind Orchestra,
              mellan Göteborgs stad, Statens kulturråd och Försvarsmusikcentrum.
              Denna överenskommelse är nu bruten genom att Försvarsmusikcentrum
              ensidigt, utan samråd och utan någon konsekvensanalys, har sagt
              upp avtalet med Göteborg Wind Orchestra.
            </seg>
            <seg>
              Uppdraget att verka som Flygvapnets musikkår har utgjort cirka
              en tredjedel av orkesterns finansiering. När nu försvaret tar
              bort en tredjedel av orkesterns finansiering innebär det stora
              ekonomiska svårigheter för den fortsatta verksamheten. Redan nu
              har 27 heltidsanställda musiker blivit varslade om uppsägning.
            </seg>
            <seg>
              Ministern säger i sitt svar till mig att Försvarsmaktens grundorganisation
              regleras i förordningen 2007:1266 med instruktion för Försvarsmakten
              och att regeringen där redovisar vilka organisationsenheter som
              ska finnas. En av dessa är Försvarsmusikcentrum. Men man säger
              också att regeringen inte reglerar den inre organisationen, för
              det gör Försvarsmakten själv.
            </seg>
            <seg>
              Ministern hänvisar till den utredning som Försvarsmusikcentrum
              har redovisat till Försvarsmaktens högkvarter men säger att ledningen
              inte har tagit ställning till utredningen ännu. Det stämmer faktiskt
              inte. Man har ju redan sagt upp avtalet med Göteborg Wind Orchestra,
              vilket innebär att om cirka en månad har de inte längre uppdraget
              att verka som Flygvapnets musikkår.
            </seg>
            <seg>
              Beslutet är, som jag ser det, redan fattat. Eller har försvarsministern
              någon annan uppfattning? I så fall hade det varit bra om ministern
              hade kunnat klargöra det här i dag i kammaren.
            </seg>
            <seg>
              Det intressanta är också att Försvarsmusikcentrum inte har ett
              klart definierat uppdrag för hur försvarsmusiken ska utformas
              2009. Det är dessutom oklart om Försvarsmusikcentrum klarar att
              fullfölja det åtagande som rimligen bör ligga i 2009 års försvarsmusikuppdrag
              med bibehållen kvalitet.
            </seg>
            <seg>
              Jag vill också passa på att fråga försvarsministern: Tänker du
              medverka till att Försvarsmusikcentrum kommer att återknyta avtalet
              med Flygvapnets musikkår för att trygga försvarsmusiken för 2009?
            </seg>
          </u>
          <note type="speaker">
            Anf. 43 Försvarsminister STEN TOLGFORS (m):
          </note>
          <u xml:id="i-cf001ad67b79fcf7" who="unknown">
            <seg>
              Fru talman! Jag vill börja med några ord till Peter Jeppsson
              med anledning av hans frågor. Det förhåller sig på det sättet
              att försvarsmaktsledningen ännu inte har beslutat om det förslag
              som chefen för Försvarsmusikcentrum har lagt fram och som jag
              liksom Peter har sett speglats utförligt i de lokala medierna.
            </seg>
            <seg>
              Man har informerat mig om att man avser att fatta beslut före
              jul. Man kommer när man är färdig med beredningen av det förslag
              som har lagts fram och de alternativ som finns däri att återkomma
              till mig med en redovisning i samband med beslutet. Så har ännu
              inte skett.
            </seg>
            <seg>
              Det blir med förlov sagt, Peter Jeppsson, något konstigt att
              be mig överpröva ett beslut som ännu inte har fattats genom att
              tillsätta en annan utredning. Det är det grundläggande svar som
              Peter Jeppsson kommer att få här i dag.
            </seg>
            <seg>
              När man hänvisar detta till försvarets omställning vill jag lyfta
              fram att Socialdemokraterna lade ned 60 förband under sin tid
              vid makten, och det kommer att bli mer med den politik som ert
              parti företräder. Det är nämligen så att Socialdemokraterna de
              kommande åren har 5 miljarder mindre än regeringen i budget för
              försvaret.
            </seg>
            <seg>
              Det är inte bara så att man har 5 miljarder mindre i allmänhet,
              utan man har det i synnerhet på förbandsverksamhet och insatser.
              Den enda lilla satsning man gör med något enstaka hundratal miljoner
              är på materielsidan. Det är alltså inte på något sätt så att någon
              av de ledamöter som i dag deltar i debatten har mer pengar till
              försvaret än regeringen, i synnerhet inte till förbandsverksamhet
              och därmed heller inte till försvarsmusiken. Det finns alltså
              inga möjligheter för någon av interpellanterna att leva upp till
              de utfästelser man gör lokalt med mindre än att man får sitt parti
              att ompröva hela budgeten.
            </seg>
            <seg>
              Det innebär i sin tur att vill man prioritera denna verksamhet
              utan att ange finansiering får man peka ut vad som ska läggas
              ned i stället. Den debatten har jag inte hört någonting av från
              oppositionen över huvud taget.
            </seg>
            <seg>
              Jag tror att vi bör vara generellt sett gemensamt överens om
              att den första prioriteringen vi har i försvarspolitiken är att
              värna förmågan att försvara Sverige. Det är Försvarsmaktens kärnverksamhet.
              Vi har också uppfattningen att vi ska ha en välfungerande statsceremoniell
              verksamhet där det ska finnas försvarsmusik. Av detta har vi ett
              entydigt behov.
            </seg>
            <seg>
              Därför finns i vår styrning av Försvarsmakten kravställningen
              att man ska klara statsceremoniell verksamhet och försvarsmusik,
              men besluten om målstyrningen, alltså hur och var man är organiserad
              för att klara den uppgiften, ligger på Försvarsmakten.
            </seg>
            <seg>
              Det gränsar till att be mig om ministerstyre att föra de resonemang
              interpellanterna i dag gör att bara tycka hur de ska vara organiserade.
              Successivt har det statliga arbetsgivaransvaret förts över från
              riksdag och regering till myndigheterna, för man tror generellt
              sett att de gör en bättre bedömning av hur man effektivt och bra
              organiserar sin verksamhet. Därför är ansvaret långt delegerat.
            </seg>
            <seg>
              Det gäller också Försvarsmakten. Där har regeringen reglerat
              organisationen i myndighetens instruktion. Det ska finnas ett
              antal organisationsenheter som högkvarter och livgarde, marinbas,
              F 21 och Försvarsmusikcentrum och till en mindre del även Högkvarterets
              organisation. Men inom ramen för detta är det Försvarsmakten själv
              som bestämmer enheternas organisation.
            </seg>
            <seg>
              Det vi har att göra är att se till att Försvarsmakten uppfyller
              de mål och de krav vi ställer på dem, och jag tror inte att någon
              av interpellanterna egentligen vill att vi ska frångå detta.
            </seg>
          </u>
          <note type="speaker">
            Anf. 44 PETER JEPPSSON (s):
          </note>
          <u who="peter_jeppsson_5ac09b" xml:id="i-fff1367905f54ef3" next="cont">
            <seg>
              Fru talman! Tyvärr kan jag återigen konstatera att försvarsministern
              helt lämnar frågan om musikkårens vara eller icke vara åt sitt
              eget öde, oavsett vilka goda argument som framkommer.
            </seg>
            <seg>
              Det hade varit hedervärt och logiskt att åtminstone tillfälligt
              göra halt i den här frågan och göra en markering av att verksamheten
              är viktig. Tyvärr är det en tydlig retorik ministern använder
              sig av; han börjar prata om försvarsanslagen i övrigt när det
              är musikkåren vi diskuterar och debatterar.
            </seg>
            <seg>
              Jag kan säga så här: Vi sparar in på Kosovo där vi går över i
              civil och polisiär verksamhet. När det gäller NBG har vi sagt
              nej till att vara lead nation 2011. Jag hoppas att det svaret
              räcker så här långt, för det är faktiskt musikkårerna vi diskuterar.
            </seg>
            <seg>
              I enlighet med Försvarsmusikcentrums chefs förordade förslag
              ska försvarsmusiken i princip enbart verka för den statsceremoniella
              delen, vilket är en helt ny inriktning. Försvarsmakten och Hovstaten
              är två helt skilda myndigheter, och enligt stödförordningen 2002:375
              får myndigheter stödja varandras verksamheter endast vid överkapacitet.
              Så kommer självfallet inte att vara fallet om huvuduppgiften för
              Marinens musikkår endast blir statsceremoniell.
            </seg>
            <seg>
              Det självklara i den här situationen borde vara att utreda och
              klarlägga frågan innan någon förändring görs av musikkårens verksamhet
              eller stationeringsort. I annat fall vet vi inte vilka konsekvenser
              och effekter ett sådant beslut kan få. Är det över huvud taget
              lagligt att en myndighet helt stöder en annan myndighet på detta
              sätt? Det är inte det enligt stödförordningen i alla fall.
            </seg>
            <seg>
              Fru talman! Man flyttar inte Marinens musikkår från Karlskrona,
              utan man lägger helt enkelt ned verksamheten och startar något
              annat i Helsingfors under samma namn. Med andra ord är förslaget
              att flytta Marinens musikkår inget annat än ett omskrivet nedläggningsbesked.
            </seg>
            <seg>
              Det rationella vore i stället att förlägga Marinens musikkår
              under marinbasen. Marinbaschefen är positiv till detta, och det
              kan hanteras inom den befintliga personalorganisationen. Det blir
              således inga extra kostnader, försvarsministern, utan tvärtom
              en rejäl besparing med oförändrat engagemang för så väl det statsceremoniella
              som stöd till förbandet, civila spelningar, PR för Försvarsmakten
              med mera.
            </seg>
            <seg>
              Marinens musikkår tillsammans med Göteborg Wind Orchestra, Arméns
              musikkår och Hemvärnet skapar gemensamt musik för hela Sverige.
              År 2007 genomfördes 1 014 uppdrag varav 65 procent var utanför
              Helsingfors. År 2006 anställdes 15 musiker vid Försvarsmusikcentrum
              i Helsingfors. I dag, två år senare, är närmare 50 procent av
              dessa tjänstlediga. Andra civila jobb och anställningar, studier
              med mera har lockat bort dessa musiker från Förvarsmakten. Tendensen
              är tydlig. Vid Marinens musikkår i Karlskrona, däremot, stannar
              man.
            </seg>
          </u>
          <note>
            Anf. 45 GUNILLA CARLSSON i Hisings Backa (s):
          </note>
          <u who="peter_jeppsson_5ac09b" prev="cont">
            <seg>
              Fru talman! Det är tråkigt att ministern inte är intresserad
              av att det ska finnas försvarsmusik i hela landet. Sten Tolgfors
              säger återigen att beslutet inte är fattat utan att det kommer
              att fattas beslut före jul. Men vad gäller Göteborg Wind Orchestra
              är beslutet redan fattat. Man har ju redan sagt upp avtalet med
              orkestern. Om en och en halv månad kommer 27 musiker i Göteborg
              att vara av med sina arbeten. Har försvarsministern inga synpunkter
              på det över huvud taget?
            </seg>
            <seg>
              För mig som socialdemokrat är det viktigt att det ska finnas
              professionell musik i hela landet. 35 procent av musiken inom
              försvaret utförs i Helsingfors och 65 procent i övriga landet.
              För mig är det motiverat att det även fortsättningsvis finns försvarsmusik
              i hela riket på samma sätt som det är självklart att försvaret
              ska kunna operera och verka i hela landet.
            </seg>
            <seg>
              Som Flygplanets musikkår stationerad i Göteborg spelar orkestern
              regelbundet i Karlsborg, Skövde, Såtenäs, Eksjö och Halmstad utöver
              uppgifter som att spela vid högvaktsavlösning vid Helsingforss
              slott. I det förslag som Försvarsmusikcentrum har lämnat till
              ÖB förespråkas att all professionell musik inom försvaret centraliseras
              till Helsingfors. Detta slår sönder grunden för Göteborg Wind
              Orchestra.
            </seg>
            <seg>
              Fru talman! Nu hotas de två sista heltidsanställda blåsarsymfoniska
              orkestrarna i Sverige. Både Försvarsdepartementet och Kulturdepartementet
              har blivit uppvaktade i denna fråga, men ingen av de ansvariga
              ministrarna har som jag ser det tagit i frågan. Det är sorgligt
              att ni inte ser att framtiden för den militära blåsorkestermusiken
              inte bara är en intern angelägenhet för Försvarsmakten utan också
              en fråga som får stora återverkningar på det svenska kulturarvet.
              Såväl Göteborg Wind Orchestra som Marinens musikkår i Karlskrona
              är i dag stora föredömen och inspirationskällor för musiklivet
              för till exempel icke professionella musikkårer.
            </seg>
            <seg>
              Jag vill alltså fråga försvarsministern: Har uppvaktningarna
              på departementen skapat någon dialog över huvud taget mellan försvarsministern
              och kulturminister Lena Adelsohn Liljeroth i denna så viktiga
              fråga? Om det har varit någon dialog i frågan, vad har den då
              gett för resultat?
            </seg>
          </u>
          <note type="speaker">
            Anf. 46 Försvarsminister STEN TOLGFORS (m):
          </note>
          <u xml:id="i-b5a91a02e6be8c72" who="unknown">
            <seg>
              Fru talman! Jag har hört det här några gånger nu i riksdagen.
              Det senaste året har Socialdemokraterna verkligen rest land och
              rike runt och ställt i utsikt att allt ska vara kvar, allt ska
              räddas varje materielprojekt, varje förband, varje musikkår.
            </seg>
            <seg>
              Sedan läser man er egen budget, och där kommer nedskärningarna
              och löftesbrotten. I årets skuggbudget föreslår man alltså besparingar
              på 5 miljarder mer än vad regeringen föreslår de kommande åren.
              Pengarna ska inte tas av materiel, om jag har förstått det rätt,
              utan de ska tas från förbandsverksamhet och insats. Det vill säga,
              de delar av Försvarsmakten som detta berör och som också berör
              försvarsmusiken. Det är knappast trovärdigt att hålla på på det
              sättet: att först ställa allt i utsikt, och sedan när man ska
              finansiera det säger man att man ju inte sitter i regeringsställning
              så det behöver man väl inte. Men det är i alla fall uppenbart
              att ni inte kan finansiera det.
            </seg>
            <seg>
              I dag har vi fått nya krav: Musik i hela landet, försvar i hela
              landet och 5 miljarder mindre. Jag hoppas att era väljare där
              hemma vet detta och att ni då blir delaktiga i debatten. Om ni
              ska värna det ena ska ni ta bort det andra. Då får ni väl föra
              en debatt inom ert parti med företrädare för andra delar av landet
              som får saker bortryckta från sig.
            </seg>
            <seg>
              Till Peter Jeppsson vill jag säga några olika saker i vitt skilda
              riktningar. Det första är att jag verkligen gillar Peters engagemang
              för sin hembygd och för en del av försvaret som jag också tycker
              är viktig, nämligen musiken. Problemet med Peters resonemang tycker
              jag är att han tror att det beslut som kommer att fattas före
              jul av försvarsmaktsledningen kommer att gå i en riktning som
              han inte vill. Han vet ännu inte, men han tror, och därför vill
              han överpröva beslutet på förhand.
            </seg>
            <seg>
              Så här är sakläget, Peter: Försvarsmaktsledningen har ännu inte
              beslutat gällande det förslag om försvarsmusiken och Marinens
              musikkår som chefen för försvarsmusiken har lagt fram. Beslut
              väntas före jul. De kommer att redovisa för mig när de är färdiga
              med sin beredning. Den är ännu inte avslutad. Därför blir det
              väldigt konstigt att ens försöka göra detta till en politisk fråga.
              Lägger man därtill finansieringsproblemen för Socialdemokraterna
              blir det måhända ännu konstigare.
            </seg>
            <seg>
              Vidare vill jag understryka att enligt instruktionen ska Försvarsmakten
              medverka i statsceremonier. Det innebär bland annat att spela
              och paradera vid ceremoniella evenemang. Att kunna genomföra statsceremonier
              är en viktig uppgift för Försvarsmakten. Det är Försvarsmakten
              som har att avgöra vilka orkestrar som ska finnas i Försvarsmusikcentrum
              och på vilket sätt uppdraget vid statsceremonier ska genomföras.
            </seg>
            <seg>
              Jag märkte på diskussionen innan, fru talman, att Peter Jeppsson
              drog i väg och började ifrågasätta om Försvarsmakten ens ska göra
              detta. Jag undrar om det är så att han egentligen tycker att det
              är fel eller om han tar den slingan därför att han vill värna
              sin lokala verksamhet. Jag tycker återigen att det är hedervärt
              att försöka göra det, det är bara det att han möter rätt dramatiska
              trovärdighetsproblem när vi ställer hans ambition i kontrast till
              hans finansiering.
            </seg>
          </u>
          <note type="speaker">
            Anf. 47 PETER JEPPSSON (s):
          </note>
          <u who="peter_jeppsson_5ac09b" xml:id="i-235d0f23e0072940" next="cont">
            <seg>
              Fru talman! För att klarlägga fakta kan jag börja med att säga
              att statsceremoniell verksamhet är viktig. Det ena tar inte bort
              det andra, försvarsministern. Jag vill bara tydliggöra det.
            </seg>
            <seg>
              Jag vill summera det hela, för jag tycker att det känns viktigt
              att allt kommer fram om vad som har hänt och vad som inte har
              hänt, vad som kan göras och vad som inte kan göras. Det är inget
              som säger att det här ska kosta extra pengar. Jag tryckte på det
              i mitt förra inlägg, fru talman, att marinbasen har de här möjligheterna
              att kunna ta hand om Marinens musikkår utan extra kostnader. Det
              behövs ingen omfördelning i budgetar och så vidare.
            </seg>
            <seg>
              Utredningen har varit så pass ofullständig och snäv att det inte
              går att dra relevanta slutsatser från den. Som jag har sagt innan
              flyttar man inte Marinens musikkår från Karlskrona utan man lägger
              ned verksamheten och startar något annat i Helsingfors under samma
              namn och med samma peng. Pengarna kommer ju att finnas kvar.
            </seg>
            <seg>
              Att lägga detta under marinbasen innebär också att man får en
              närhet till marinbasen. Det är rationellt. Man har ett förband
              nära, med all den synergieffekt det får. Det blir också musik
              för hela Sverige. Som vi har sagt har faktiskt 65 procent av spelningarna
              skett ute i landet. Det måste ju vara bra.
            </seg>
            <seg>
              Försvarsministern menar att om han lägger sig i det här blir
              det ministerstyre. Jag vågar påstå att det inte behöver bli så.
              Jag kan bara nämna att Leni Björklund i det förra försvarsbeslutet
              räddade kvar Marinens musikkår i Karlskrona, och det blev inte
              något ministerstyre av detta. Annars hade det säkerligen anmälts
              till KU.
            </seg>
            <seg>
              Jag hoppas och tror ändå att ministern agerar om det visar sig
              att det kommer ett negativt besked vid jul. Jag tror och hoppas
              ändå att det finns en logik och jag tror att det också hos ministern
              finns en logik som säger att det här faktiskt är värt att rädda
              kvar.
            </seg>
          </u>
          <note>
            Anf. 48 GUNILLA CARLSSON i Hisings Backa (s):
          </note>
          <u who="peter_jeppsson_5ac09b" prev="cont">
            <seg>
              Fru talman! Jag tycker att det är sorgligt att höra försvarsministern
              i den här debatten. Och jag tycker att det är ännu sorgligare
              att han inte ens tittar på mig under tiden som vi debatterar.
              Han svarar över huvud taget inte på de frågor som jag ställer
              till honom. Är det anledningen till att man har lagt ihop de här
              två interpellationerna, att man enbart ska kunna svara den ena
              interpellanten på hans frågeställningar och bara ignorera de frågor
              som jag ställer till ministern? Jag tycker att det är anmärkningsvärt
              att man kan hantera frågorna på det sättet.
            </seg>
            <seg>
              Den här frågan har, precis som Peter var inne på, varit uppe
              tidigare, senast under förra mandatperioden. Leni Björklund tog
              den här frågan på allvar och såg till att det faktiskt fortsättningsvis
              fanns försvarsmusik i hela landet.
            </seg>
            <seg>
              Jag undrar om försvarsministern nu kan du ju använda sista inlägget
              till att svara på de frågor som jag har ställt innan också har
              varit i kontakt med sina borgerliga kolleger i riksdagen. De tycker
              nämligen likadant som jag, och de tycker precis likadant som Peter.
              Det är inte bara vi som slåss för våra hembygder eller för försvarsmusiken.
              Det gör även moderata riksdagsledamöter. Ett flertal motioner
              har väckts under allmänna motionstiden. Kanske kan försvarsministern
              läsa igenom dem.
            </seg>
            <seg>
              Jag hoppas verkligen att regeringen tar den här frågan på största
              allvar och agerar nu. Om drygt en månad har Göteborg Wind Orchestra
              inte längre några anslag från Försvarsmakten. En professionell
              blåsarsymfonisk orkester riskerar att försvinna på grund av en
              försvarsminister som inte vågar ta frågan på allvar. Vad tänker
              försvarsministern nu göra? Tänker han fortsätta att sitta tyst
              bredvid och se hur Försvarsmakten raderar bort de två sista professionella
              blåsarsymfoniska orkestrarna i Sverige?
            </seg>
          </u>
          <note type="speaker">
            Anf. 49 Försvarsminister STEN TOLGFORS (m):
          </note>
          <u xml:id="i-a8a0f80189f27921" who="unknown">
            <seg>
              Fru talman! Först konstaterar jag att det av någon anledning
              tydligen är ett problem för interpellanten att jag noterar vad
              hon säger för att ge goda och förberedda svar till båda interpellanterna.
              Det är det knappast för mig. Det är det allvar jag tycker att
              de förtjänar att tas på.
            </seg>
            <seg>
              När det gäller hur andra agerar i den här frågan måste jag börja
              med att konstatera att andra har 5 miljarder mer till försvaret
              än ni har. Ni arbetar inte under samma förutsättningar. När Socialdemokraterna
              vill rädda allt runt om i landet måste de därför genast svara
              på vad de vill ta bort.
            </seg>
            <seg>
              Peter Jeppsson säger att här inte kommer några nya kostnader.
              Men det Försvarsmakten tittar på är ju hur de klarar att lösa
              sin uppgift, den uppgift som de har fått till exempel vad gäller
              statsceremoniell verksamhet och försvarsmusik.
            </seg>
            <seg>
              Jag har noterat ur rapporten att de konstaterar att om de inte
              gör någon förändring jämfört med i dag ökar kostnaderna från 85
              miljoner till 110 miljoner för den här verksamheten bara så att
              man förstår grunden för deras sätt att titta på frågan.
            </seg>
            <seg>
              När det gäller Göteborg Wind Orchestra tycker jag att man ska
              beskriva den frågan korrekt. Det handlar om att man i dag köper
              för 5,6 miljoner därifrån, en tredjedel av tiden. Interpellanten
              har beskrivit det som att det är själva grunden för verksamheten.
              Det är alltså tvärtom. Det är en tredjedel av verksamheten viktig
              nog ändå!
            </seg>
            <seg>
              Jag vill gärna säga till Gunilla att jag också har varit lokal
              ledamot. Jag förstår och respekterar ert engagemang för det som
              finns i er bygd. Likväl är det nu så att det Försvarsmakten tittar
              på är hur man i framtiden ska kunna verkställa de mål och de uppgifter
              man har fått av statsmakten att producera statsceremoniell verksamhet
              och försvarsmusik på ett effektivt och rationellt sätt.
            </seg>
            <seg>
              Då är vi tillbaka igen till mitt grundsvar, som jag började med
              till Peter Jeppsson, och till den diskussion som finns om Marinens
              musikkår: Beslut kommer före jul. Försvarsmakten har själv ännu
              inte avgjort frågan.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2008/09:86 om fjälljakt
          </note>
          <note type="speaker">
            Anf. 50 Jordbruksminister ESKIL ERLANDSSON (c):
          </note>
          <u xml:id="i-99ca3e048cd8ea59" next="cont" who="unknown">
            <seg>
              Fru talman! Helén Pettersson i Umeå har frågat mig om jag avser
              att riva upp beslutet om fjälljakt och åter ge de svenska jägarna
              förtur till småviltsjakt i fjällen.
            </seg>
          </u>
          <note>
            Bakgrunden till Helén Petterssons fråga är att regeringen den
            22 mars 2007 beslöt att ändra 3 § rennäringsförordningen (1993:384).
            Då togs kravet bort på att upplåtelse av småviltsjakt på statens
            mark ovanför odlingsgränsen och på renbetesfjällen endast ska
            ske till den som är bosatt i Sverige. Ändringen trädde i kraft
            den 1 juli 2007.
          </note>
          <u prev="cont" who="unknown">
            <seg>
              Ändringen i 3 § rennäringsförordningen skedde efter en grundlig
              analys av såväl Kommerskollegium som i Regeringskansliet vad gällde
              bestämmelsens förenlighet med artiklarna 12 och 49 i EG-fördraget.
              Regeringen konstaterade därvid att bestämmelsen inte kunde behållas.
              De tidigare gällande bestämmelserna om småviltsjakten innebar
              nämligen att personer bosatta i Sverige gynnades. Detta utgjorde
              indirekt ett handelshinder dels genom att tjänster anknutna till
              jakten inte på lika villkor kunde erbjudas till personer bosatta
              utomlands, dels genom att personer bosatta utomlands inte på lika
              villkor kunde ta del av tjänsterna. Även om själva upplåtelsen
              av jakträtten inte utgör en tjänst medförde nämligen bestämmelserna
              att det inte var lika attraktivt för till exempel en person bosatt
              i Danmark att ta del av en jaktresa med logi och transport som
              för en skåning. Indirekta handelshinder av detta slag är inte
              förenligt med fördraget.
            </seg>
            <seg>
              Det som nu föranlett Helén Petterssons interpellation är en anmälan
              till EG-kommissionen mot Finland i vilken det gjordes gällande
              att utfärdandet av jaktlicenser skulle utgöra en inskränkning
              av friheten att tillhandahålla tjänster enligt artiklarna 49 och
              12 i EG-fördraget. I ett brevsvar till klaganden har en tjänsteman
              vid generaldirektoratet för inre marknaden och tjänster uttalat
              att det inte går att fastställa att utfärdande av jaktlicenser
              utgör ett tillhandahållande av tjänster som skulle kunna omfattas
              av friheten att tillhandahålla tjänster. Direktoratet avsåg därför
              att föreslå kommissionen att avsluta ärendet.
            </seg>
            <seg>
              Som framgått av min redogörelse är det här fråga om två olika
              saker. Det generaldirektoratet nu uttalat sig om är att statens
              försäljning av jaktkort inte utgör tjänst i fördragets mening.
              Jag har inte heller någon annan uppfattning. Det svenska ärendet
              gällde däremot begränsningar i möjligheten för företag att tillhandahålla
              jakttjänster åt i Sverige icke folkbokförda jägare. Som regeringens
              analys av frågan visade kunde de då gällande reglerna komma att
              anses utgöra ett handelshinder. Jag har därför inte för tillfället
              någon avsikt att enbart mot bakgrund av det nu aktuella finska
              ärendet föreslå regeringen en ändring av bestämmelserna i rennäringsförordningen
              vad gäller småviltsjakt på statens mark.
            </seg>
            <seg>
              Redan i en interpellationsdebatt våren 2007 framhöll jag dock
              möjligheten att, och vikten av, att beakta regionalpolitiska hänsyn
              och den möjlighet för detta som finns även inom ramen för EG-fördraget.
              Det är länsstyrelserna som har att besluta om de närmare bestämmelserna
              på länsnivå. Det besked som nu lämnats av generaldirektoratet
              får vägas in i länsstyrelsernas bedömning av om det till exempel
              är lämpligt med årskort som kan köpas av länsinnevånarna och som
              gäller i hela länet, så kallat länskort.
            </seg>
            <seg>
              Fru talman! Tack ministern för svaret, även om det inte alls
              var det svar jag hade hoppats på för den här interpellationen.
            </seg>
            <seg>
              Det är inte första gången jag diskuterar frågan med ministern.
              Som det ser ut nu lär det knappast vara den sista gången heller.
              Anledningen till att jag har ställt en interpellation i dag är,
              precis som ministern har redogjort för, att det har framkommit
              nya mycket intressanta uppgifter som rör frågan. Bakgrunden till
              diskussionen är vid det här laget känd. På grund av att jakttrycket
              i fjällen blev för hårt och till och med missbrukades infördes
              regleringar av fjälljakten för utländska jägare. Man senarelade
              jaktstarten för jägare som inte bodde i Sverige, och dessutom
              skulle de jägarna jaga antingen med guide eller som gäster till
              svenska jägare. Det gjorde att trycket på vissa områden minskade,
              och den svenska jägarkåren var nöjd med den förändringen.
            </seg>
            <seg>
              Efter ett brev med en försiktig förfrågan från kommissionen till
              den svenska borgerliga regeringen fattades dock ett ganska hastigt
              beslut om en ändring som fick till följd att det stod alla EU-medborgare
              fritt att jaga i den svenska fjällvärlden under samma förutsättningar
              som svenska medborgare. Det beslutet har fått mycket hård kritik
              eftersom många med rätta anser att det inte finns en skälig juridisk
              grund att göra en sådan drastisk ändring.
            </seg>
            <seg>
              Det som nu har hänt är att en grupp privatpersoner har anmält
              Finland till kommissionen för att pröva om det är möjligt för
              ett land att ha särregler för de i landet boende jägarna. Svaret
              de har fått är att det är möjligt för ett land inom gemenskapen
              att ha särregler för jakt som gynnar de boende medborgarna jämfört
              med andra EU-medborgare. Här gavs regeringen ett gyllene tillfälle
              att riva upp det hastigt fattade beslutet från 2007 och återgå
              till det som gällde innan men icke. I stället har man i svaret
              på interpellationen snurrat in sig i en juridisk härva om att
              det inte är EG-fördragets artikel 49 som är intressant att förhålla
              sig till utan att det är artikel 12. Menar ministern att EU-rätten
              gäller i det här fallet trots att det står klart för det första
              att EU saknar behörighet att lagstifta på jaktområdet och för
              det andra att upplåtande av jakträtt inte är tjänst i EG-fördragets
              mening? Jag tror att det finns starka skäl att ifrågasätta den
              analysen. Det innebär i så fall att ingen medlemsstat skulle ha
              möjlighet att skydda sina folk- eller kulturarv så länge det går
              att uppfinna en tjänst som kommersialiseras någonstans i slutändan
              av detta.
            </seg>
            <seg>
              Hur kan andra länder fortsätta att hävda sina begränsningar för
              att skydda miljö- och viltvård och inte Sverige? Varför lägger
              sig Sverige platt inför EU-rätten när ingen annan gör det? Jag
              anser att Sverige fortfarande kan hävda sin rätt i den här frågan
              genom att till exempel även fortsättningsvis kräva att utländska
              jägare ledsagas av en svensk guide och börjar jaga något senare
              än svenskar.
            </seg>
            <seg>
              Vi kan väl i stället ägna lite tid åt den intressanta diskussionen
              i ämnet. Varför vill inte regeringen och jordbruksministern under
              några till synes som helst omständigheter gå tillbaka till de
              regler som alla var nöjda med? Vad är det som egentligen ligger
              bakom regeringens och ministerns ställningstaganden i frågan?
              Som det ser ut i dag griper ministern efter halmstrån och försöker
              finna hinder i EU-rätten som inte finns, bara för att behålla
              de regler man införde förra året. I tidigare debatter har man
              hänvisat till juridik. I dag finns inte de hindren. Fast det verkar
              som om ministern faktiskt vill att det ska finnas juridiska hinder.
              Vad beror det på? Ligger det något slags ideologisk grund i det
              här eller är prestigeförlusten så skrämmande att ministern och
              regeringen inte vill erkänna att man faktiskt gjorde en felbedömning
              inför beslutet 2007?
            </seg>
          </u>
          <note>
            Anf. 51 HELÉN PETTERSSON i Umeå (s):
          </note>
          <note type="speaker">
            Anf. 52 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-e5b28ffc2038157c">
            <seg>
              Fru talman! Småviltsjakten har även jag tagit upp i ett antal
              interpellationer genom årens lopp. Tidigare när Socialdemokraterna
              var i regeringsställning skedde debatten utan socialdemokratiskt
              deltagande bland riksdagsledamöterna. Nu under oppositionstid
              har frågan blivit viktig.
            </seg>
            <seg>
              För mig är frågan viktig eftersom jag representerar norrbottningarna.
              Jag kände inte riktigt lyckan när förändringen gjordes i 3 § rennäringsförordningen.
              Jag hoppas att Helén Pettersson har en bra juridisk analys till
              hur det här ska kunna utformas och riktigt lägger ut texten. Jag
              kunde ändå konstatera när problemen dök upp att man inte kan ägna
              sig åt rent önsketänkande. Det fanns ett problem i den paragraf
              i rennäringsförordningen som togs bort. Den påminner inte alls
              om det finska regelverket. Därför är det svårt att jämföra.
            </seg>
            <seg>
              För mig är det viktigt att vi tar de regionala hänsynen. Det
              är fortsatt möjligt med den lagstiftning vi har i dag. Det är
              länsstyrelserna som fattar besluten om hur man ska hantera reglerna
              lokalt. Det är de tre länsstyrelserna i Norrbotten, Västerbotten
              och Jämtland. De tre länen har blivit duktigare på att ha likartade
              regler. Det är viktigt, men i dag borde man se större möjligheter.
            </seg>
            <seg>
              Vad har hänt de två säsonger som har gått sedan förändringen
              skedde? Jo, det första året blev det inte det ökade jakttryck
              som befarades. Den här säsongen har varit ett dåligt jaktår på
              grund av begränsad tillgång till ripa. Vi kan inte riktigt se
              konsekvenserna.
            </seg>
            <seg>
              Vad som var viktigt var det uppdrag som jordbruksministern gav
              till Jordbruksverket, länsstyrelsen och Sametinget, nämligen att
              följa vad konsekvenserna skulle bli av förändringen i förordningen
              för jakttrycket, miljön, rennäringen och den öppna fjälljakten.
              Men man skulle också fortsätta att analysera hur man inom laglig
              ram, inom fördragets ram, kunde säkerställa lokalbefolkningens
              möjlighet till småviltsjakt i fjällen.
            </seg>
            <seg>
              För mig som norrbottning är det viktigt att säkerställa just
              lokalbefolkningens, länsbefolkningens, möjlighet till jakten,
              inte den paragraf som tidigare fanns i rennäringsförordningen
              som vi tog bort, som garanterade skåningarna jakträtt i Norrbotten
              före andra. Den dimensionen har helt försvunnit i diskussionen.
            </seg>
            <seg>
              Jag tycker i dag att det är dags att vi för en vidare diskussion.
              I våras arrangerade vi två möten tillsammans med Jägareförbundet.
              Vi arrangerade dels ett möte med representanter från miljö- jordbruksutskottet,
              inte hela men dock från allianspartierna, dels ett möte dagen
              därefter för samtliga norrländska riksdagsledamöter för att vi
              skulle ha en bra diskussion med Jägareförbundet och se hur man
              skulle kunna lösa problemen.
            </seg>
            <seg>
              Om jag försöker tolka Jägareförbundet jag har samma strävan som
              de, nämligen att vi ska se till att tillgodose länsbefolkningens
              möjligheter vill de gärna peka åt riksdag och regering att lösa
              problemet. Men vi vet alla att ministern inte kan styra länsstyrelsen.
              Riksdagen kan inte heller styra länsstyrelsen. Länsstyrelsen fattar
              besluten.
            </seg>
            <seg>
              Länsstyrelsen har den här möjligheten. Jag har haft diskussioner
              med landshövdingen i Norrbotten ett antal gånger och påpekat för
              honom hur viktigt det är att vi tar den här möjligheten att återinföra
              länsjaktkorten, för det är det som är det viktiga för länsbefolkningen.
              Jag tycker att det är dags att vi gör det nu, inte minst också
              utifrån det kommissionsmeddelande som har kommit gällande Finland.
              Men vi kan inte blanda bort korten och jämföra två olika lagstiftningar.
              Nu handlar det om att se till att norrbottningar, västerbottningar
              och jämtlänningar har en bra tillgång till småviltsjakt.
            </seg>
          </u>
          <note type="speaker">
            Anf. 53 Jordbruksminister ESKIL ERLANDSSON (c):
          </note>
          <u xml:id="i-b36798489568f399" next="cont" who="unknown">
            <seg>
              Fru talman! Vi pratar här om två fullständigt olika situationer.
              Klagomålet mot Finland gäller att de som är bosatta i vissa kommuner
              i Finland har rätt att jaga på statens mark. Kommissionen har
              i svar på detta klagomål kommit fram till att utfärdandet av jaktlicenser
              inte utgör en sådan tjänst som avses i EG-fördraget.
            </seg>
            <seg>
              Jag konstaterade i mitt interpellationssvar i dag, men också
              i interpellationssvar som jag har gett i andra sammanhang, till
              exempel förra våren: Nej, jakt är inte ett tillhandahållande av
              tjänst. Anmälningen mot Finland innebär därför inte att någon
              ny kunskap har tillförts oss eller någon annan, och det är inte
              heller någon möjlighet att ändra nuvarande upplåtelsesystem.
            </seg>
            <seg>
              Vad är då skillnaden mot det svenska förhållandet? Anmälningarna
              mot Sverige gällde i stället att turistföretag här i Sverige inte
              hade möjlighet att tillhandahålla jakttjänster åt dem som var
              bosatta i Sverige i förhållande till dem som är bosatta någon
              annanstans, till exempel utomlands. Bestämmelserna begränsade
              möjligheten att erbjuda tjänster inom jaktturismen, såsom transporter,
              inkvartering, logi och mat, på ett annat sätt än för människor
              som var bosatta i vårt land. Sådana erbjudanden är tjänster och
              är, utan någon som helst tvekan, tjänster i EG-fördragets mening.
              Kommissionens behandling av klagomålet mot Finland har alltså
              inte alls berört den här aspekten.
            </seg>
            <seg>
              Hade vi då möjlighet att tycka någonting annat i det svenska
              fallet? Nej. Men, Helén Pettersson! Staten brukar vara rädd om
              statens pengar. Vi har förlorat två fall som är avgjorda där vi
              har fått utge ganska stora ersättningar till de klagande. Fler
              fall finns på Justitiekanslerns bord. Och ännu fler skulle det
              bli om vi ändrade tillbaka till det förhållande som gällde före
              2007.
            </seg>
            <seg>
              Samtidigt vill jag återigen poängtera, på flera sätt, att det
              finns en möjlighet att av regionalpolitiska skäl behålla länsjaktkorten.
              Men det är, som sades av Krister Hammarbergh, länsstyrelserna
              som har att med EU-fördragets bestämmelse i bakgrunden besluta
              om den möjlighet som jag anser är tillämpbar i respektive län
              och i så fall på vilket sätt.
            </seg>
            <seg>
              Det är också att notera, som har påpekats i debatten, att jag
              har gett Statens jordbruksverk i uppdrag att övervaka effekterna
              av vårt upplåtelsesystem. Det har jag gjort bland annat mot bakgrunden
              att jag är rädd om miljön och viltvården.
            </seg>
            <seg>
              Avslutningsvis vill jag poängtera, fru talman, vilket jag också
              har gjort i någon tidigare debatt, att jag vill ha en allmän utveckling
              i den här delen av landet. Detta erbjuder ju möjligheter för turistföretagare
              att ta till vara de naturgivna förutsättningar och möjligheter
              som finns i denna del av landet.
            </seg>
          </u>
          <note>
            Anf. 54 HELÉN PETTERSSON i Umeå (s):
          </note>
          <u prev="cont" who="unknown">
            <seg>
              Fru talman! Jag får börja med att notera att Krister Hammarbergh
              återigen inte riktigt kan låta bli att påpeka att jag inte deltog
              i debatten under förra mandatperioden. Jag får be om ursäkt, men
              jag var inte vald och satt inte i riksdagen då, så jag kunde inte
              delta i debatten.
            </seg>
            <seg>
              Jag kan också påpeka att s-regeringen faktiskt fattade ett beslut
              som Hammarbergh nu önskar att vi hade kvar.
            </seg>
            <seg>
              Jag vill också klargöra att ingen här vill förbjuda utländska
              jägare att jaga i de svenska fjällen. Däremot vill vi ha en positiv
              särbehandling för boende i Sverige, precis som man har i Finland,
              Polen, Danmark, Ungern, Tjeckien och Lettland, bara för att nämna
              några länder inom gemenskapen.
            </seg>
            <seg>
              Det har, som sagt, under senare tid funnits möjlighet för utländska
              jägare att jaga här under reglerade former. Det har haft till
              syfte att skydda både miljön och viltet. Det har dessutom haft
              en gynnsam effekt på turismen. Med dagens regler är det bara ett
              fåtal turistföretag som gynnas.
            </seg>
            <seg>
              I sitt svar och i debatten hänvisar ministern till att länsstyrelserna
              nu bör överväga om de åter kan börja sälja länskort. Signalen
              från regeringen borde vara tydligare om det här. Antingen anser
              ministern att de ska sälja eller att de inte ska.
            </seg>
            <seg>
              Jag tror att känslan hos länsstyrelserna när det gäller den här
              frågan har varit väldigt oklar. De vet inte vad som gäller. De
              vet inte om man bryter mot EG-rätten eller inte, eftersom regeringen
              har hävdat att man gör det. Jag tror att de skulle vilja att ministern
              kunde tydliggöra den punkten.
            </seg>
            <seg>
              Jag läste en artikel av bland annat ministern och Hammarbergh
              i Norrbottens-Kuriren i dag, och där ligger det väldigt mycket
              av att man bör, borde, skulle kunna eventuellt överväga att kanske
              sälja. Lite tydligare direktiv där tror jag vore bra.
            </seg>
            <seg>
              Länskort är en förbättring absolut! Men det är långt ifrån lösningen
              på problemen.
            </seg>
            <seg>
              Om det finns tydligare begränsningar och krav på medföljande
              guide bidrar man både till ett mer hållbart nyttjande av jaktens
              resurser och till en sundare förvaltning av en känslig natur.
              En begränsning och reglering av jägare utan jägarexamen och en
              svensk jaktetik skulle också innebära ett begränsat tryck på naturen,
              som vi är så måna om att bevara.
            </seg>
            <seg>
              Dagens vittnesskildringar om områden där tälten står tätt, där
              hundar drivs till utmattning, oskäliga uttag av vilt och sopberg
              som lämnas kvar i svenska fjällen står i bjärt kontrast till de
              miljömål som vi gemensamt har satt upp för en storslagen fjällmiljö.
              Det är inte heller den typen av jakt som de boende i områdena
              vill ta del av, oavsett om det är kommun eller län. Det allmänna
              intresset står högre här än vad diskussionen om tillhandahållande
              av tjänster gör, och jag önskar att ministern också kunde se och
              erkänna det.
            </seg>
            <seg>
              Som jag ser det finns det i dag ingen som helst politisk vilja
              från jordbruksministern att lösa konflikten kring fjälljakten.
              Det är märkligt, för ministern och regeringen står helt ensamma
              i sin ringhörna i den här frågan. Det finns inget stöd för ministern
              någonstans; inte hos EU, inte hos jägarna och deras organisationer,
              inte hos samerna och rennäringen, inte ens hos turistföretagen
              utom möjligen ett litet fåtal. Det finns definitivt inget stöd
              hos Socialdemokraterna.
            </seg>
            <seg>
              Jag undrar återigen vad som egentligen ligger bakom. Är ministern
              så rädd att eventuellt, möjligen, kanske förarga någon tjänsteman
              i någon EU-korridor att han inte ens kan överväga att ändra beslutet?
              Jag tror inte det jag tror inte alls att ministern är feg. Jag
              tror att det är något annat som trycker, och jag vill veta vad
              det är.
            </seg>
            <seg>
              Jag vill också veta varför man återigen har så bråttom att sätta
              ned foten i den här frågan. Det var bråttom i början, när man
              ändrade beslutet. Det är bråttom att analysera Finland, och det
              är bråttom att sätta ned foten. Varför är det så bråttom, ministern?
            </seg>
          </u>
          <note type="speaker">
            Anf. 55 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-c6a0724f3d19d096">
            <seg>
              Fru talman! Det är helt riktigt att Helén Pettersson inte satt
              i den här kammaren förra mandatperioden. Låt mig säga så här:
              Vad trevligt att äntligen ha fått en intresserad sosse! Det har
              vi inte upplevt förut.
            </seg>
            <seg>
              För mig och för norrbottningarna är nu det viktiga att vi kan
              återinföra länsjaktkortet. Det är fullt möjligt. Jag vet att ministern
              inte kan styra landshövdingen, men jag hoppas att vi är många
              som kan prata med landshövdingen, för det är fullt möjligt att
              införa länsjaktkort, och jag tycker att man ska göra det nu.
            </seg>
            <seg>
              Det andra viktiga är belastningen. Där har Helén Pettersson helt
              rätt, men de förhållanden hon skildrar rådde när vi fortfarande
              hade kvar 3 § rennäringsförordningen. De förhållandena har inte
              rått de två senaste åren, dock kanske av andra skäl. Men det är
              ingen som försvarar de excesser som faktiskt drevs ett tag.
            </seg>
            <seg>
              Jag tycker också att det är viktigt att Jordbruksverket tillsammans
              med de andra som har fått uppdraget också tittar på möjligheten
              och ser om det går att göra en upplåtelse utifrån erfarenheter
              från jakt och kunskaper om förhållanden i markerna eller om man
              alternativt kan ha en jaktguide som gäller alla.
            </seg>
            <seg>
              Jag måste fråga Helén Pettersson en sak: Vill du återinföra en
              regel som ger alla bosatta i Sverige samma rätt till småviltsjakten
              i norr, eller vill du ta regionala hänsyn? Jag vill ta regionala
              hänsyn en jakt för dem som är bosatta i området.
            </seg>
            <seg>
              Jag vill fråga henne en sak till. Hon vet mycket väl att det
              är länsstyrelserna som fattar besluten. Vill du ta bort den rätten
              från länsstyrelserna och centralisera beslutsordningen, så att
              det hela hamnar hos Jordbruksverket eller någon annanstans?
            </seg>
          </u>
          <note type="speaker">
            Anf. 56 BENGT-ANDERS JOHANSSON (m):
          </note>
          <u who="bengt-anders_johansson_c30723" xml:id="i-8ad294730079869c">
            <seg>
              Fru talman! Det här är en ganska infekterad fråga trots att den
              handlar om en liten fågel, som är satt i centrum för debatten.
            </seg>
            <seg>
              Jag kan konstatera att alliansregeringens tidigare ställningstagande
              det vill säga att när jakten tillhandahålls i kombination med
              en tjänst är hela upplåtelsen att betrakta som tjänst inte har
              prövats, utan det ser ut som om det håller. Det var den bedömning
              som gjordes när frågan var uppe förra gången.
            </seg>
            <seg>
              Det jag tänkte uppehålla mig vid är att det i interpellationssvaret
              från jordbruksministern indikeras en positiv särbehandling på
              länsnivå när det gäller jaktkortsförsäljningen, alltså inte där
              det har någon koppling till tjänst.
            </seg>
            <seg>
              Det finns möjligen en komplikation i detta. Det är ju statlig
              mark vi talar om, och det innebär att det måhända finns fog för
              en del svenska medborgare som inte bor i området att hävda att
              man har samma rätt till marken som de som bor i området. Mot den
              bakgrunden, och mot bakgrund av telefonsamtal och mejl som jag
              har fått både nu och tidigare, tror jag att det är viktigt att
              klargöra om detta håller vid en prövning mot EU:s regelverk att
              man exkluderar delar av medborgarna i ett land från statlig, gemensam
              mark. Om inte detta tydliggörs på ett bra sätt är jag övertygad
              om att vi kommer att få se väldigt många överklaganden till EG-domstolen
              just på denna punkt.
            </seg>
            <seg>
              Om jordbruksministern hade besked att lämna på den punkten redan
              i dag vore det bra. Annars vill jag skicka med att detta verkligen
              måste övervägas innan man så att säga gör någon återkoppling till
              länsnivån.
            </seg>
          </u>
          <note type="speaker">
            Anf. 57 ERIK A ERIKSSON (c):
          </note>
          <u who="peter_eriksson_83518c" xml:id="i-cf96bb9432a22fb6">
            <seg>
              Fru talman! Jag vill tacka jordbruksministern för svaret, och
              jag vill även tacka Helén Pettersson för att hon har framställt
              denna interpellation i ett viktigt ärende. Jag vill även tacka
              ministern för tydligheten i svaret utifrån de förutsättningar
              som vi nu har.
            </seg>
            <seg>
              Frågan om fjälljakt och tillgänglighet i fjällen var uppe för
              ett år sedan, då vi hade att fundera över den i miljö- och jordbruksutskottet.
              Det gällde de tre länens situation. Helt klart är att fjällen
              är känsliga. Det är en miljö som är känslig, och vi har även ett
              ursprungsfolk som vi har att ta hänsyn till.
            </seg>
            <seg>
              Jag förvånas lite över att Helén Pettersson i sitt första inlägg
              hävdade att vi inte tar hänsyn till svenskar. Det tycker jag att
              vi gör i och med att vi tar hänsyn till samerna i den här frågan.
              Jag skulle önska också att ministern nämnde något om samernas
              situation.
            </seg>
            <seg>
              Sedan råder det inget tvivel om att fjälljakten är intressant
              för många svenskar. Det gäller naturligtvis svenskar som bor i
              de tre nämnda länen, men även söderut boende svenskar, till och
              med värmlänningar, är intresserade av fjälljakten, och den tål
              ju inte hur hårt tryck som helst. Det är därför vi har regelverk
              att följa.
            </seg>
            <seg>
              När det gäller att sälja tjänster lyssnade jag på Helén Petterssons
              anförande. Jag funderar lite över hur Socialdemokraterna egentligen
              tänker i fråga om tjänsteföretag och hur man ser på att tillåta
              människor från andra EU-länder besöka Sverige och inom andra områden
              utnyttja turisttjänster eller andra tjänster. Det vore intressant
              att veta om man har ändrat ståndpunkt därvidlag och om man vill
              börja göra åtskillnad också inom andra turistområden. Det finns
              faktiskt starkt lagskydd som rör vårt vatten, EU:s vattendirektiv
              och som rör fjällvärlden och alpin turism. Det gäller också skärgården,
              som är väldigt känslig. Finns det områden där som Socialdemokraterna
              tycker att vi i första hand ska låta svenskar turista i och först
              i andra hand låta andra EU-medborgare eventuellt få chansen att
              ta del av dessa känsliga områden? Det är min fråga till Helén
              Pettersson.
            </seg>
            <seg>
              Sedan har jag en fråga till jordbruksministern, som anför att
              det finns regionalpolitiska hänsyn. Det anfördes ju också vid
              det förra tillfället då jordbruksministern var i kammaren. Då
              funderar jag lite grann på länsstyrelserna. Hur stor möjlighet
              har de att själva verka här? Jag får intrycket att de har ganska
              stor handlingsfrihet. Om så är fallet är det hela ju egentligen
              en lokal fråga, som EU låter oss få ha som i många andra delar
              av EU. Om det är på det sättet tycker jag att det är bra, men
              jag inväntar gärna ett svar från jordbruksministern.
            </seg>
            <seg>
              Den lokala kunskapen om närmiljön är ofantligt viktig, och den
              måste man ta hänsyn till och väga in. Det lokala ansvaret stannar
              ju. Om man bor på platsen kan man inte lämna den i vilket skick
              som helst. Jag är dock inte alldeles övertygad om att en EU-medborgare
              som inte är svensk medborgare skulle bete sig sämre i den svenska
              fjällvärlden antingen det nu gäller jakt eller annan turism.
            </seg>
          </u>
          <note type="speaker">
            Anf. 58 Jordbruksminister ESKIL ERLANDSSON (c):
          </note>
          <u xml:id="i-186649fb202e05a8" next="cont" who="unknown">
            <seg>
              Fru talman! De tidigare bestämmelserna om småviltsjakt innebar
              att personer i Sverige gynnades. Detta utgjorde indirekt ett handelshinder,
              bland annat genom att tjänster knutna till jakt inte på lika villkor
              kunde erbjudas personer bosatta utomlands.
            </seg>
            <seg>
              Var detta ställningstagande rätt? Nej! Den socialdemokratiska
              regeringens ställningstagande innebär att alliansregeringen nu
              får leta upp pengar för att betala skadestånd därför att beslutet
              var felaktigt.
            </seg>
            <seg>
              Är det ett sådant beslut som var felaktigt? Nej, det är åtminstone
              två. Och flera är under avgörande.
            </seg>
            <seg>
              Var det ställningstagande som den socialdemokratiska regeringen
              gjorde rätt? Nej, det var det inte. Staten får nu betala ersättning
              därför att man fattade ett felaktigt beslut i den tidigare regeringen.
            </seg>
            <seg>
              Har en minister rätt att styra en svensk förvaltningsmyndighet?
              Nej, en minister som gör det hamnar i något av riksdagens kontrollorgan,
              och det vill åtminstone inte jag göra. Svenska myndigheter är
              per definition självständiga och har att fatta sina beslut.
            </seg>
            <seg>
              Har vi någon allmänning i det här området? Nej, vi har ingen
              allmänning i det här området. Det är en som äger marken, och det
              är svenska staten. Det är alltså skillnad mellan en allmänning
              och att någon äger någonting, och i detta fall är det staten som
              äger marken. Det är alltså ingen allmänning som disponeras av
              hela svenska folket. Det är en grundläggande definition som jag
              måste göra apropå Bengt-Anders Johanssons frågeställning.
            </seg>
            <seg>
              Har samerna några speciella rättigheter? Ja, under gällande jakttider
              har de den rätt som är tilldelad denna folkgrupp sedan mycket
              lång tid tillbaka. Därtill är det inskrivet i olika förordningar
              att därest olägenheter för rennäringen uppstår har man från myndigheters
              sida att ta hänsyn till detta vid jakts utövande.
            </seg>
            <seg>
              Handlingsfriheten, som kan ligga på det lokala eller regionala
              planet, är stor, men den måste ligga inom EU-fördragets ram. Även
              förvaltningsmyndigheter har ju att följa direktiv och fördrag
              men också svensk lag, självklart. Men visst finns det en handlingsfrihet
              för myndigheter i det här sammanhanget och i andra sammanhang.
            </seg>
            <seg>
              Låt mig slutligen i den här rundan göra en jämförelse med fiskekort!
              Har någon härvarande debattör hört talas om att den som tillhandahåller
              denna nyttighet vid försäljning av fiskekort frågar efter var
              den som vill köpa ett fiskekort är folkbokförd? Jag har inte gjort
              det. Det räknas som diskriminering.
            </seg>
          </u>
          <note>
            Anf. 59 HELÉN PETTERSSON i Umeå (s):
          </note>
          <u prev="cont" who="unknown">
            <seg>
              Fru talman! Jag vill börja med att påminna både Hammarbergh och
              Eriksson om att jag är här som interpellant och i opposition.
              Det är intressant att ni tror att det är jag som kan ge svaren
              på alla frågorna här. Så är inte riktigt fallet. Jag kommer att
              använda min tid åt att debattera interpellationen med ministern
              snarare än att svara på era frågor.
            </seg>
            <seg>
              En sak måste jag kommentera. Erik A Eriksson säger: Vi tar hänsyn
              till samerna i denna fråga. Jag vill gärna att du utvecklar det.
            </seg>
            <seg>
              För som vanligt lägger svenska politiker ord i ursprungsbefolkningens
              mun. Jag har senast i dag pratat med företrädare för rennäringen,
              och de står helt bakom mina åsikter i den interpellation som jag
              har skrivit och tycker att de regler som nu gäller är felaktiga.
            </seg>
            <seg>
              När det gäller artikel 12 har man ju fastslagit att upplåtelse
              av jakt inte är någon vara eller tjänst. Det är vi alla överens
              om, om jag har förstått saken rätt. Och om det hade varit så att
              vi diskriminerade enligt artikel 12 hade ju det gällt även Finland.
              Då hade man nämnt det från kommission i svaret på anmälan mot
              Finland också. Det gör man inte. Jag tycker att det är värt att
              beakta.
            </seg>
            <seg>
              Jag tänker ställa en enkel slutfråga till ministern, eftersom
              jag inte har fått några tydliga svar på de frågor som jag har
              ställt tidigare.
            </seg>
            <seg>
              I svaret lämnar ministern en liten öppning när han säger att
              han inte vill riva upp beslutet för tillfället med enbart det
              finska fallet som grund. Då frågar jag jordbruksministern: Vad
              är det för uppgifter och underlag som ministern behöver för att
              kunna riva upp 2007 års beslut?
            </seg>
          </u>
          <note type="speaker">
            Anf. 60 BENGT-ANDERS JOHANSSON (m):
          </note>
          <u who="bengt-anders_johansson_c30723" xml:id="i-a726ddfe45f5e935">
            <seg>
              Fru talman! Om jag förstod jordbruksministerns svar rätt innebär
              det att det enligt EU-lagstiftningen är okej, eftersom det här
              inte är en allmänning, att så att säga regionalisera utbudet till
              en exklusiv grupp boende i området.
            </seg>
            <seg>
              Jag är inte säker på att det svaret kommer att lugna övriga som
              eventuellt vill ha samma rätt, som bor i Sverige. Förhållandet
              som vi har just nu är ju att alla har samma rätt, även övriga
              EU-medborgare. Det är det nuvarande förhållandet. Är det så att
              länsstyrelserna kommer fram till att man kommer att sälja länskort
              som bara säljs till dem som bor i länet är det min bedömning att
              det kommer att komma överklaganden från andra svenskar som vill
              bli behandlade på samma sätt, eftersom det är statlig egendom
              i botten.
            </seg>
          </u>
          <note type="speaker">
            Anf. 61 ERIK A ERIKSSON (c):
          </note>
          <u who="peter_eriksson_83518c" xml:id="i-ff051d7c52c1b465">
            <seg>
              Fru talman! Jag vill tacka ministern för svaret. Det var klargörande.
              Jag tycker att det var bra för den här debatten och bra för Helén
              Pettersson med flera att få det svaret i kammaren. Det känns betryggande.
            </seg>
            <seg>
              Sedan vill jag, fru talman, till Helén Pettersson säga att jag
              naturligtvis inte kan avkräva en interpellant något som helst
              svar. Det var inte min avsikt. Jag såg bara en möjlighet att få
              resonera högt och ställa en fråga, eftersom jag fick ställa frågan
              till ministern. Jag kräver inte att Helén Pettersson ska svara.
              Jag väljer i stället att reflektera.
            </seg>
            <seg>
              Hon ställde en fråga till mig. Jag svarar gärna på den. Jag har
              varit i kontakt med samer som tycker att den situation som var
              innan Socialdemokraterna ändrade var bättre. Så det kan naturligtvis
              bero på vem man frågar.
            </seg>
            <seg>
              Jag är helt övertygad om att Helén Pettersson pratar utifrån
              ett regionalt perspektiv och vill väl. Jag är helt övertygad om
              detta. Jag är inte alldeles säker på att Socialdemokraterna har
              svaret på frågan hur man ska gå till väga.
            </seg>
            <seg>
              Jag tror att frågan är svårare än så, eftersom man kommer till
              nästa fråga när det gäller fisket. Då har vi EU:s vattendirektiv
              att ta hänsyn till. Ska vi då göra skillnad? Ska vi vänta in och
              fråga var i EU man kommer från när det gäller att man ska få rätt
              eller inte rätt att fiska? Jag tycker att det var ett bra exempel
              från jordbruksministern.
            </seg>
            <seg>
              Jag tycker vidare att hänsyn måste tas lokalt, och jag förväntar
              mig att länsstyrelserna i de tre länen visar handlingskraft och
              även ger förslag på hur man kan gå vidare.
            </seg>
          </u>
          <note type="speaker">
            Anf. 62 Jordbruksminister ESKIL ERLANDSSON (c):
          </note>
          <u xml:id="i-c6f60b0b96c0e3a3" next="cont" who="unknown">
            <seg>
              Fru talman! Tack för den här debatten, skulle jag vilja säga
              till mina meddebattörer.
            </seg>
            <seg>
              Frågan, som är prövad av tjänsteman vad gäller anmälan mot Finland,
              är prövad av tjänsteman på generaldirektoratet för den inre marknaden
              och tjänster. Frågan är inte prövad av direktoratet som har hand
              om frågor om diskriminering.
            </seg>
            <seg>
              Det är möjligt att det i framtiden kommer att bli en sådan prövning.
              Jag hoppas emellertid inte att det är Sverige som är föremål för
              prövning. Ett utslag som går någon emot i det här sammanhanget
              kan ju innebära att också beslutanderätten överförs till någon
              annan, och jag tycker inte att det vore bra om vi inte hade möjlighet
              att ta ställning till de här frågorna inom de ramar som är givna
              bland annat av EU-direktiv i den här kammaren eller i våra myndigheter.
            </seg>
            <seg>
              Är det, fru talman, möjligt att göra undantag på något sätt?
              Ja, det är det. Man kan ta kulturella eller sociala hänsyn. Som
              jag sagt flera gånger nu är det min bedömning att det i detta
              fall går, med tanke på att det är möjligt att ta kulturella och
              sociala hänsyn, att ta regionala hänsyn och göra undantag för
              människor som bor och verkar i aktuellt område.
            </seg>
            <seg>
              Denna fråga måste dock, fru talman, prövas av behörig myndighet,
              som är aktuell länsstyrelse.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            13195/08
          </note>
          <note>
            KOM(2008)567
          </note>
          <note>
            K(2008)5737, KOM(2008)639
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 november
          </note>
          <note>
            Britta Rådström
          </note>
          <note>
            Bo Bernhardsson
          </note>
          <note>
            Patrik Björck
          </note>
          <note>
            Siw Wittgren-Ahl
          </note>
          <u prev="cont" who="unknown">
            <seg>
              Luciano Astudillo
            </seg>
          </u>
          <note>
            Mikael Damberg
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 18 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 november
          </note>
          <note>
            Ann-Christin Ahlberg
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Désirée Pethrus Engström
          </note>
          <note>
            Ann-Christin Ahlberg
          </note>
          <note>
            Lennart Sacrédeus
          </note>
          <note>
            Kjell Eldensjö
          </note>
          <note>
            Thomas Bodström
          </note>
          <note>
            Marie Weibull Kornias
          </note>
          <note>
            Christer Engelhardt
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 november.
          </note>
          <note>
            14 § Kammaren åtskildes kl. 12.11.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
