<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--70</head>
          <docDate when="2013-02-19">2013-02-19</docDate>
        </div>
      </front>
      <body>
        <div>
          <note xml:id="i-a3922c09c5da8585-0">
            ﻿
          </note>
          <note xml:id="i-dde7bcee7cb9c164-0">
            Riksdagens protokoll
          </note>
          <note xml:id="i-6f7e81401ff82b6a-0">
            2013/14:70
          </note>
          <note type="date" xml:id="i-43a8561f5061d094-0">
            Onsdagen den 19 februari
          </note>
          <note xml:id="i-1827ce7d68c6fb5b-0">
            Kl. 09:00 - 22:35
          </note>
          <note xml:id="i-ce27c99655e9a329-0">
            Välkomsthälsning
          </note>
          <note xml:id="i-0f26dda841439e7d-0">
            Anf. 1 TALMANNEN:
          </note>
          <note xml:id="i-31939453afb04d7f-0">
            Innan vi övergår till debatten ber jag att få hälsa representanter
            för den diplomatiska kåren välkomna till den utrikespolitiska
            debatten.
          </note>
          <note xml:id="i-187fad70f8398251-0">
            1 § Utrikespolitisk debatt
          </note>
          <note type="speaker" xml:id="i-28dfe60e5aac480e-0">
            Anf. 2 Utrikesminister CARL BILDT (M):
          </note>
          <u xml:id="i-b3291f1547b71e6c-0" who="unknown">
            <seg xml:id="i-15347efdc83a5136-0">
              Herr talman! Innan jag läser upp den utrikespolitiska deklarationen
              som ligger på ledamöternas bord vill jag säga detta.
            </seg>
            <seg xml:id="i-816c596d601ce922-0">
              Det är en mörk dag i Europa. På gatorna i en av våra huvudstäder
              dödas människor. De hade enkla och självklara krav på demokrati,
              på reformer och på europeiskt samarbete. Det var en önskan som
              länge hade uttryckts av hela den ukrainska nationen. Det var därför
              som vi i den europeiska unionen genom det östliga partnerskapet
              öppnade dörren för samarbete, för handel, för reformer och för
              integration. Vi gjorde det därför att vi var övertygade om att
              detta låg inte bara i Ukrainas utan i hela Europas och i varje
              nations intresse.
            </seg>
            <seg xml:id="i-969a562f0b62d135-0">
              Men låt oss vara tydliga med vad som har hänt. Förra sommaren
              inleddes från rysk sida en målmedveten offensiv av påtryckningar
              för att förmå Ukraina att vika av från den väg som man hade valt.
              Brutala handelshinder blandades med öppna hot, och en vacklande
              ledning i Ukraina gav vika. Men när man gav vika sågs det som
              ett svek av alla de i Ukraina som hade hoppats på en bättre framtid.
              På Majdan vajade den europeiska flaggan som symbolen för en önskan
              om en bättre framtid. Man ville framåt tillsammans med det övriga
              Europa, inte bakåt mot det som man kände alltför väl.
            </seg>
            <seg xml:id="i-6828946b97005d5b-0">
              Utan hoten utifrån och vacklan i Kiev kunde Ukraina i dag ha
              varit tydligt på väg mot en bättre framtid med stödprogram från
              den europeiska valutafonden, med dörren öppen till det europeiska
              samarbetet och också med den politiska solidaritet som ligger
              i detta. Alla problem hade inte lösts, men Ukraina hade varit
              på en bättre väg mot en bättre framtid med ett brett och tydligt
              europeiskt och internationellt stöd. Men det var denna framtid
              i europeiskt samarbete som starka krafter inte ville se. Och det
              är därför som ansvaret för dödandet på gatorna i Kiev tydligt
              ligger där det ligger.
            </seg>
            <seg xml:id="i-c906df970e8cf1ff-0">
              I dag har president Janukovitj blod på sina händer. Jag fruktar
              att den väg som han nu har slagit in på kommer att leda till än
              mer av lidande och våld. Han var den ende som kunde ha förhindrat
              detta genom att sträcka ut en hand av genuint samarbete med den
              demokratiska oppositionen i stället för en knytnäve. Människor
              har skjutits ihjäl med skarp ammunition mot fredliga demonstranter.
              Men i det våld som utbröt drabbades också poliser och andra.
            </seg>
            <seg xml:id="i-0f193f5bd8205f7f-0">
              Jag fruktar att Ukraina nu går mot mörkare dagar, att krisen
              för landet kommer att fördjupas och förlängas. Jag tror att vi
              alla i denna kammare i dag känner en djup oro. Men vad våldet
              må skapa är vanskligt och kort, och det dör som en stormvind på
              stäppen bort.
            </seg>
            <seg xml:id="i-3a4f61c0d9aab09a-0">
              Jag är övertygad om att Ukraina i sin helhet förr eller senare
              i demokratiska former kommer att kasta av sig dessa våldets män.
              Det som händer i Ukraina har också visat någonting annat. Det
              har visat styrkan i den europeiska drömmen, drömmen om ett Europa
              i fred, frihet och samarbete. Det löser inte alla problem med
              en gång, men vi löser problemen tillsammans. Förr eller senare
              kommer den drömmen att segra också i Ukraina.
            </seg>
            <seg xml:id="i-76432442239804b2-0">
              Herr talman! Nu ska jag presentera den utrikespolitiska deklarationen.
            </seg>
            <seg xml:id="i-0089fab22f972d27-0">
              Sveriges utrikespolitik bidrar till frihet, fred och försoning
              i vår omvärld. Den grundas i de värden som bär upp vårt öppna
              samhälle och i de intressen som är våra.
            </seg>
            <seg xml:id="i-86c41a461908897e-0">
              Arbetet för demokrati, mänskliga rättigheter och hållbar utveckling
              genomsyrar vårt lands relationer till andra länder och till det
              multilaterala samarbetet.
            </seg>
            <seg xml:id="i-62f903e278288ad7-0">
              Vår utrikespolitik har formats i bred samverkan och har stark
              förankring såväl hos svenska folket som i denna kammare. Det är
              en politik som regeringen har drivit konsekvent och som vi i september
              kommer att söka mandat för att fortsätta.
            </seg>
            <seg xml:id="i-b26cf6ba5e1066ab-0">
              För hundra år sedan stod Europa på randen till ett världskrig.
              Skotten i Sarajevo blev starten på det krig som skulle ödelägga
              stater och samhällen – ett krig som skulle slå sönder Europa och
              lämna miljontals människor döda, lemlästade och sörjande, ett
              krig vars effekter skulle prägla generationer och kontinenter.
              Det skulle ta sjuttiofem år innan detta sargade Europa kunde enas
              och såren från det förflutna börja läkas.
            </seg>
            <seg xml:id="i-6927c5043165f165-0">
              När Berlinmuren föll 1989 reste sig demokratin. När ideologiska
              barriärer rämnade fogades nya länkar samman.
            </seg>
            <seg xml:id="i-438a6215799a6345-0">
              För ett decennium sedan vidgades det europeiska samarbetet, som
              vuxit fram ur krigets aska, då den Europeiska unionen växte med
              tio nya medlemmar. För en majoritet av dessa stater innebar detta
              den definitiva bekräftelsen på att det brutala förtryckets järnridå
              hade ersatts av den hoppfulla europeiska integrationen.
            </seg>
            <seg xml:id="i-68d89f2ed662de1e-0">
              Europas historia – vår historia – påminner oss om krigets och
              diktaturens fasor, men också om samarbetets och frihetens fenomenala
              kraft. Och om det uppdrag som vår generation, och nästa, har att
              förvalta och utveckla.
            </seg>
            <seg xml:id="i-78037231a69ef9f5-0">
              I maj går medborgarna i EU:s medlemsländer till val för att påverka
              den Europeiska unionens riktning och den egna vardagens villkor.
              Vi har ett gemensamt ansvar för att debatten inför detta val blir
              saklig, med klara visioner och tydliga alternativ.
            </seg>
            <seg xml:id="i-4fef69eb270c3d8d-0">
              Och till de röster – i Sverige och i övriga Europa – som vill
              bryta upp eller försvaga det europeiska samarbetet vill vi skicka
              ett tydligt budskap: Det historiska ansvaret för att bryta sönder
              det europeiska samarbetet blir tungt att bära. Försvagar man det
              europeiska samarbetet försvagar man möjligheten till välfärd och
              utveckling.
            </seg>
            <seg xml:id="i-7866164770ee7a5f-0">
              Sverige ska vara en aktiv del av ett starkt, enat och öppet Europa
              – ett Europa som står starkt i arbetet för frihet, fred och demokrati,
              för mänskliga rättigheter och för ekonomisk utveckling.
            </seg>
            <seg xml:id="i-50755fa1e78e6dfb-0">
              Regeringen vill se en fördjupad och väl fungerande inre marknad,
              där de återstående hindren i en snabbt växande tjänstesektor och
              i den digitala ekonomin rivs och där potentialen i att allt fler
              kvinnor förvärvsarbetar tas till vara. Det ska vara en marknad
              där utveckling av det gemensamma regelverket bidrar till nödvändiga
              reformer av föråldrade strukturer och där den enskilde uppmuntras
              att utnyttja möjligheterna att studera, arbeta och vistas i andra
              länder.
            </seg>
            <seg xml:id="i-bc47086e1a417c37-0">
              Så skapas tillväxt, konkurrenskraft och sysselsättning, men också
              förståelse, samhörighet och tolerans.
            </seg>
            <seg xml:id="i-3964e171fa01a119-0">
              Vi ser allvaret i de globala utmaningar som rör vår miljö och
              vårt klimat. Vi måste agera nationellt för att ta vårt ansvar,
              men globala problem kräver globala svar. Samarbetet inom den europeiska
              unionen är avgörande för att möta dessa utmaningar. Sverige vill
              att EU ska driva en ambitiös politik även efter 2020. EU bör ta
              fortsatt ledarskap i det pågående arbetet för att åstadkomma en
              ny global klimatöverenskommelse i Paris 2015.
            </seg>
            <seg xml:id="i-8b0f2290e8c1befe-0">
              På samma sätt ska regeringen fortsätta att arbeta för frihandel
              och öppna marknader och mot protektionism, både inom den europeiska
              unionen och gentemot andra länder.
            </seg>
            <seg xml:id="i-d08467998430b1bf-0">
              Vi vill ha ett EU som ser till migrationens positiva effekter
              och som är generöst i mottagandet av asylsökande. Sverige tillhör
              de länder som tar emot flest flyktingar. Vi verkar för att fler
              ska göra mer.
            </seg>
            <seg xml:id="i-2440674cb4c6e4e0-0">
              Motkrafterna mot detta öppna samarbete – främlingsfientligheten
              och Europafientligheten – går hand i hand. Vi ska bekämpa detta
              trångsynthetens förbund med kraft och med övertygelse.
            </seg>
            <seg xml:id="i-aaa548f1f2e3888b-0">
              Herr talman! Europa växer, ekonomiskt och med en union som öppnar
              sig för nya medlemmar. Efter år av ekonomisk krishantering ser
              vi nu hur tillväxten sakta återvänder. Men utmaningarna för många
              länder är fortsatt stora med bristande konkurrenskraft, stora
              statsskulder och en svag finansiell sektor.
            </seg>
            <seg xml:id="i-aca2be2338bcb4ea-0">
              Sverige vill nu driva på för fortsatta strukturreformer så att
              den europeiska konkurrenskraften förbättras genom en strategi
              för tillväxt. Vi förespråkar fortsatt utvidgning där fler länder
              fullt ut inkluderas i det europeiska samarbetet, vilket bidrar
              till fred, stabilitet och utveckling på vår kontinent. Vi måste
              ta vara på unionens attraktionskraft och slå vakt om en trovärdig
              granskning av kandidatländerna utan att tillföra nya krav längs
              vägen.
            </seg>
            <seg xml:id="i-403ba74a21be4f16-0">
              EU-närmandet fortsätter att vara den främsta drivkraften för
              reformarbetet i Turkiet. Ett nytt kapitel har öppnats i förhandlingarna,
              och ett första steg har tagits mot liberalisering på viseringsområdet.
              Det krävs ytterligare förändring och reformer för att stärka de
              mänskliga rättigheterna och rättsväsendets oberoende. Viktiga
              steg på vägen är antagandet av en ny konstitution och framsteg
              i den kurdiska fredsprocessen.
            </seg>
            <seg xml:id="i-420ef2e165f0de56-0">
              Vi välkomnar att medlemskapsförhandlingarna med Serbien har inletts,
              och vi vill att Bosnien tar vara på det symboliska året 2014 genom
              att fatta nödvändiga beslut för sitt EU-närmande. Att läka krigens
              sår kommer att ta tid, men nu ser vi hur forna fiender stöder
              varandra i en europeisk integration. Det europeiska samarbetet
              är ett fredsprojekt. Närmandet mellan Serbien och Kosovo är ett
              viktigt exempel på detta. Vi knyter också nya förhoppningar till
              en lösning av frågan om det delade Cypern.
            </seg>
            <seg xml:id="i-20d30a57fbd38d01-0">
              Vårt Europa är ett globalt Europa. Om den ekonomiska krisens
              snålaste vindar nu har blåst över tornar de politiska orosmolnen
              upp sig i unionens grannskap och i grannskapets grannskap.
            </seg>
            <seg xml:id="i-2534a0145b83ccd5-0">
              Jag nämnde den djupa oro vi känner för situationen i Ukraina.
              Vi fördömer all våldsanvändning, och vi uppmanar till en politisk
              lösning. Vi är redo att ge vårt stöd till ett Ukraina i frihet
              och demokrati som tar avstånd från våldet.
            </seg>
            <seg xml:id="i-f5437e322a28bc19-0">
              Vi beklagar avsaknaden av en demokratiseringsprocess i Vitryssland,
              liksom bakslagen i Azerbajdzjan. Och vi noterar att Armenien har
              valt rysk tullunion framför europeisk integration. Vi ser i land
              efter land i vårt östeuropeiska grannskap hur oacceptabla ryska
              påtryckningar och hot, utifrån nollsummespelets i grunden felaktiga
              logik, riktas mot dem som söker närmare samarbete med EU.
            </seg>
            <seg xml:id="i-12707757fec2c89b-0">
              Sverige fortsätter att vara en av de starkaste tillskyndarna
              av det östliga partnerskapet som ett ankare i ländernas modernisering,
              med tydliga krav men också med beredskap att möta framsteg med
              ett fördjupat samarbete och ökat stöd.
            </seg>
            <seg xml:id="i-bf1b7c1feb7b5185-0">
              Vi vill säkerställa ett skyndsamt undertecknande av associations-
              och frihandelsavtalen med Moldavien och Georgien, ett långsiktigt
              engagemang för fortsatt reformering av dessa samhällen och viseringsfrihet
              för den moldaviska befolkningen. Ett färdigförhandlat associationsavtal
              med Ukraina ligger på bordet och är redo att undertecknas den
              dag det är möjligt.
            </seg>
            <seg xml:id="i-e5125016c214bc6c-0">
              För de länder i Europa som genomför politiska och ekonomiska
              reformer ska det finnas ett tydligt EU-perspektiv. Så står det
              i unionsfördraget, och så bidrar vi till utvecklingen i vårt östliga
              närområde.
            </seg>
            <seg xml:id="i-1fcd8d0382043513-0">
              EU:s södra grannskap står inför ett år av extraordinära utmaningar,
              men också exceptionella möjligheter. Interimsöverenskommelsen
              med Iran om en lösning på den nukleära frågan är ett framsteg
              och ett kvitto på styrkan i att omvärlden förmår agera samfällt.
              Arbetet för ett långsiktigt, genomgripande avtal måste intensifieras,
              samtidigt som kraven på respekt för de mänskliga rättigheterna
              måste inskärpas. MR-sanktionerna ligger fast samtidigt som dialogen
              fortsätter.
            </seg>
            <seg xml:id="i-d86a81406025eabb-0">
              Inbördeskriget i Syrien har kostat över 130 000 människor livet,
              drivit över 9 miljoner människor på flykt och skapat instabilitet
              i hela regionen. Parterna och det internationella samfundet har
              nu ett gemensamt ansvar att ta vara på de förhandlingar som inleds
              för att stödja och bidra till en politisk lösning. Våldet måste
              upphöra, och den humanitära rätten inklusive rätten till humanitärt
              tillträde måste respekteras. En politisk lösning måste vara bred
              och inkluderande.
            </seg>
            <seg xml:id="i-f2499cf6a8773343-0">
              Sverige har bidragit med 700 miljoner kronor i humanitärt bistånd
              sedan konfliktens utbrott och kommer under året att ge ytterligare
              minst 230 miljoner kronor. Stöd ges också till aktörer som verkar
              för mänskliga rättigheter och demokrati.
            </seg>
            <seg xml:id="i-6fbd20846d70db02-0">
              Under året har förnyat hopp väckts i fredsprocessen i Mellanöstern,
              där förhandlingarna om en tvåstatslösning har återupptagits. De
              grundläggande elementen i den uppgörelse som måste till är kända.
              Om den politiska viljan finns är betydande framsteg inom räckhåll.
              Såväl Sverige som Europeiska unionen står redo att bidra till
              genomförandet av en överenskommelse.
            </seg>
            <seg xml:id="i-ab71501117b274bf-0">
              Den politiska processen i Egypten kantas av allt hårdare repression.
              EU har en viktig uppgift att motverka brott mot mänskliga rättigheter
              och främja en demokratisk utveckling.
            </seg>
            <seg xml:id="i-b0c2be4b44ac895c-0">
              Sverige verkar för ett EU som stärker de strategiska länkarna
              med andra globala aktörer. Vi vill se ett ambitiöst transatlantiskt
              handels- och investeringspartnerskap mellan EU och USA senast
              2015. Att på detta sätt länka samman världens två största ekonomier
              är bra för hållbar tillväxt och sysselsättning, för styrkan och
              vitaliteten i den så centrala transatlantiska länken och för frihandeln.
            </seg>
            <seg xml:id="i-b0dc088dd071dcb7-0">
              Vi vill se en relation med Ryssland som vilar på respekt för
              internationella spelregler, institutioner och principer. Åtaganden
              inom världshandelsorganisationen WTO och Europarådet måste följas
              och uppmuntra till en utveckling mot ett pluralistiskt och mer
              demokratiskt Ryssland. EU måste påtala de oacceptabla övergreppen
              mot de mänskliga rättigheterna, inte minst mot hbt-personer, och
              den ökade repressionen mot det civila samhället.
            </seg>
            <seg xml:id="i-3bf0357eb4e846c6-0">
              Vi vill ha ett utvecklat europeiskt partnerskap med Kina, med
              samarbete, ekonomiskt utbyte och uppriktig dialog, också om medborgerliga
              och politiska fri- och rättigheter. Och vi vill att EU fördjupar
              sitt samarbete med länder som Brasilien, Indien och Sydafrika
              i viktiga frågor som rör klimat, forskning och tillväxt.
            </seg>
            <seg xml:id="i-ce69c0b1ad411d48-0">
              Vårt Europa är ett Europa med en tydlig utrikespolitisk vision.
              Vid Europeiska rådets möte i december togs ytterligare ett steg
              mot att förverkliga det svenska förslaget om en europeisk global
              strategi. Arbetet intensifieras nu för att formulera EU:s mål
              och intressen i vår omvärld.
            </seg>
            <seg xml:id="i-6abcda488a9de8e2-0">
              EU är på väg att bli bättre rustat för medling och konflikthantering.
              I går undertecknade sju länder stadgan för att etablera det europeiska
              fredsinstitut som Sverige har tagit initiativ till.
            </seg>
            <seg xml:id="i-d5479d558e74a6a9-0">
              Vi verkar för att den europeiska utrikestjänsten ska stärkas,
              för att få starkare genomslag för den gemensamma utrikespolitiska
              rösten. Sverige fortsätter att delta med personal i EU:s civila
              och militära krishanteringsinsatser.
            </seg>
            <seg xml:id="i-10f77224af3f3e2a-0">
              I vårt Europa arbetar Europeiska unionen och Europarådet sida
              vid sida för det öppna samhällets värden och principer, varhelst
              dessa attackeras. Det handlar om att värna en internationell samarbetsordning
              grundad på folkrätten och rättsstatens principer.
            </seg>
            <seg xml:id="i-b6a722be2a8461ef-0">
              Europakonventionens roll för att motverka all slags diskriminering
              och slå vakt om de mänskliga rättigheterna är central. De försök
              som görs av vissa länder att undergräva dess ställning ska motverkas.
            </seg>
            <seg xml:id="i-3fb4de8be6e98332-0">
              EU-institutionerna liksom medlemsstaterna måste ta sitt ansvar
              för att de grundläggande rättigheterna respekteras. Regeringen
              arbetar tillsammans med andra EU-medlemsstater för att få till
              stånd en effektiv granskning av hur de mänskliga rättigheterna
              efterlevs i medlemsstaterna.
            </seg>
            <seg xml:id="i-cded1f5286062d04-0">
              Vi verkar för en jämställd värld, en värld där alla människors
              rättigheter respekteras, oavsett kön, hudfärg, tro eller sexuell
              läggning. Yttrande- och religionsfriheten behöver stärkas ytterligare.
            </seg>
            <seg xml:id="i-93f2fab994e5c751-0">
              Vi ser med största allvar på den FN-rapport om Nordkorea som
              presenterats. Den beskriver så massiva övergrepp mot mänskliga
              rättigheter att de kan betecknas som brott mot mänskligheten.
              Sverige ska verka för ökat internationellt fokus på denna djupt
              omänskliga situation.
            </seg>
            <seg xml:id="i-f28cb281470037a4-0">
              EU:s gemensamma ståndpunkt i relationerna till Kuba innefattar
              bestämda krav på reformer för att stärka de mänskliga rättigheterna.
              Förföljelsen av oliktänkande fortsätter, och trycket på regimen
              måste upprätthållas.
            </seg>
            <seg xml:id="i-2cb06f58df1563fb-0">
              Ansträngningarna för den svensk-eritreanske journalisten Dawit
              Isaaks frigivning fortsätter.
            </seg>
            <seg xml:id="i-de11d573ce60e42b-0">
              Sverige är i dag en ledande förkämpe för friheten på nätet –
              i de multilaterala förhandlingsrummen och i debatten med censurens
              och ofrihetens tillskyndare. Vi följer upp MR-rådets resolution
              20/8 om principen om samma rättigheter online som offline. Sverige
              var initiativtagare till den resolutionen.
            </seg>
            <seg xml:id="i-3c35f5af959b9d20-0">
              Vi bygger allianser för att slå vakt om en flerpartsmodell för
              styrning av internet där diktaturer och auktoritära stater inte
              ges makt över denna drivkraft för individuell utveckling och globala
              framsteg. Och vi har lanserat principer som bör vägleda den internationella
              debatten om hur rättsstatens principer ska tillämpas online.
            </seg>
            <seg xml:id="i-901395e1afb1a0ec-0">
              Övervakning och tillgång till data är ibland ofrånkomligt för
              att bekämpa brott och skydda demokratins institutioner. Syftet
              ska dock vara att värna friheten, den personliga integriteten
              och den enskildes rättigheter, inte att undergräva dessa värden.
            </seg>
            <seg xml:id="i-88121c69e8e9aa53-0">
              Vårt nationella engagemang för det globala multilaterala samarbetet
              gör det naturligt att verka för en europeisk union som bidrar
              till FN:s arbete, inte minst i utsatta människors vardag och verklighet.
            </seg>
            <seg xml:id="i-de55ac6d7c57bc99-0">
              Vi välkomnar de framsteg som nåddes vid Världshandelsorganisationens
              ministermöte på Bali och är redo att ta den agendan vidare.
            </seg>
            <seg xml:id="i-cc9b0ae0793952c3-0">
              Vi är redo att delta med militära förmågor i fredsfrämjande insatser
              som leds av FN, av EU eller av Nato.
            </seg>
            <seg xml:id="i-9099afbfe3af3f15-0">
              Regeringen kommer att återkomma till riksdagen under våren för
              att söka stöd för ett substantiellt svenskt bidrag till FN-insatsen
              Minusma i Mali.
            </seg>
            <seg xml:id="i-75ab80b7614bb4e3-0">
              Regeringen har också ställt sig bakom beslutet om den EU-insats
              som man nu planerar att sätta in i Centralafrikanska republiken.
            </seg>
            <seg xml:id="i-6a0d9a2c765a1a24-0">
              Vi verkar för en värld fri från kärnvapen och andra massförstörelsevapen
              och har under det senaste året ställt resurser till förfogande
              för att förstöra syriska kemvapen.
            </seg>
            <seg xml:id="i-5cef8ad7b1834735-0">
              Under de senaste två åren har Sverige, tillsammans med Mexiko,
              lett det internationella arbetet för ikraftträdandet av det fullständiga
              provstoppsavtalet, CTBT. Vårt engagemang fortsätter även om just
              det formella uppdraget är avslutat.
            </seg>
            <seg xml:id="i-dc751af47cff2a58-0">
              Icke-spridningsfördraget är grundstenen för det nukleära icke-spridnings-
              och nedrustningsarbetet. Vi arbetar för en framgångsrik uppföljningskonferens
              i New York 2015.
            </seg>
            <seg xml:id="i-95f7eebafeeceaba-0">
              Vapenhandelsfördraget ATT som blev klart i april 2013 är ett
              viktigt steg i kampen mot olaglig och destabiliserande handel
              med konventionella vapen. Vi avser att föreslå ratificering av
              avtalet under 2014.
            </seg>
            <seg xml:id="i-45f9e3cc344133a8-0">
              Vi beslutar i dag också om bidrag till IAEA:s övervakning av
              kärnenergiöverenskommelsen med Iran. Sverige är en stark röst
              för en diplomatisk lösning som innebär att Iran fullt ut uppfyller
              sina åtaganden inom NPT.
            </seg>
            <seg xml:id="i-c20cb1ca1590e8bb-0">
              Säkerhet och utveckling går hand i hand. Vi fortsätter att rädda
              liv och lindra nöd genom omedelbart stöd vid kriser och katastrofer.
              Vi är redo och verkar för att stärka det humanitära responssystemet.
            </seg>
            <seg xml:id="i-bae510d14e7bcf64-0">
              Vårt bidrag till kampen mot fattigdom och förtryck hör till de
              allra mest generösa. Den svenska biståndsramen uppgår till mer
              än 38 miljarder kronor, och vi möter det internationella 0,7-procentsmålet,
              liksom det svenska enprocentsmålet.
            </seg>
            <seg xml:id="i-8c8d7642127786e6-0">
              Kraftsamlingen för att nå millennieutvecklingsmålen har gett
              resultat. Andelen människor som lever i fattigdom har halverats,
              och målet om minskad undernäring är inom räckhåll nästa år.
            </seg>
            <seg xml:id="i-6026cec0930f9325-0">
              Andra millenniemål halkar efter. Regeringen fortsätter därför
              satsningarna på hälsa för att rädda kvinnors och barns liv. I
              detta syfte prioriterar regeringen bland annat arbetet för sexuell
              och reproduktiv hälsa och rättigheter samt sanitet. Stödet till
              FN:s befolkningsfond UNFPA ökar, liksom stödet till Unicef.
            </seg>
            <seg xml:id="i-bb36c9d04fc18ac6-0">
              Kvinnors säkerhet och påverkan i fredsprocesser är av yttersta
              vikt, och därför fortsätter genomförandet av FN:s säkerhetsrådsresolution
              1325 att vara centralt.
            </seg>
            <seg xml:id="i-c0e0e7c6d9b8d9cb-0">
              Sverige vill se nya universella mål för en hållbar utveckling
              som innefattar demokrati, mänskliga rättigheter, jämställdhet,
              klimat och miljö samt frihet från våld.
            </seg>
            <seg xml:id="i-7284485a92edadd9-0">
              Vi ställer krav på fortsatta reformer av FN-systemet, för ökad
              transparens, effektivitet och resultatstyrning.
            </seg>
            <seg xml:id="i-681008f9917a95d9-0">
              Vi gör fortsatta ansträngningar och bidrar med ytterligare medel
              för att stärka demokrati och mänskliga rättigheter globalt.
            </seg>
            <seg xml:id="i-2ea19d8f34de7f1a-0">
              Under våren presenterar regeringen en ny biståndspolitisk plattform
              som slår fast regeringens prioriteringar och tydliggör styrningen
              av det svenska biståndet. Vi kommer under våren att fördjupa dialogen
              med det civila samhällets organisationer.
            </seg>
            <seg xml:id="i-1bae814726474390-0">
              Herr talman! Sverige är kandidat till FN:s säkerhetsråd för perioden
              2017–2018. Kandidaturen kommer, med nordiskt stöd, att ta fasta
              på våra meriter som engagerad, generös och principfast FN-medlem
              och inte ske genom röstfiske och skytteldiplomati. På så vis tror
              vi att vi bäst argumenterar för att det är dags för en nordisk
              röst i rådet men också för att det internationella bruket med
              omfattande kampanjer behöver ses över.
            </seg>
            <seg xml:id="i-f27a45a79955ed12-0">
              Vi är den sjätte största bidragsgivaren till FN-systemet, vi
              har haft 80 000 personer i FN-tjänst genom åren och vi är den
              tredje största humanitära givaren. Vårt FN-cv är starkt.
            </seg>
            <seg xml:id="i-132bf670e34c02b6-0">
              Herr talman! Vårt Europa är ett Europa där varje land får göra
              sina egna säkerhetspolitiska vägval och där också regionala samarbeten
              frodas.
            </seg>
            <seg xml:id="i-0ca32489853a71b7-0">
              Vår säkerhetspolitiska linje och vår solidaritetsförklaring ligger
              fast. Vi kommer inte att förhålla oss passiva om en katastrof
              eller ett angrepp skulle drabba ett annat EU-medlemsland eller
              nordiskt land. Vi förväntar oss att dessa länder agerar på samma
              sätt om Sverige drabbas. Vi ska kunna både ge och ta emot stöd
              såväl civilt som militärt.
            </seg>
            <seg xml:id="i-d78f46c245f6f403-0">
              Försvarsberedningen har redovisat sin säkerhetspolitiska bedömning,
              och under våren presenteras en försvarspolitisk rapport.
            </seg>
            <seg xml:id="i-a80cd1056a3695b9-0">
              För Sverige är den nordiska identiteten stark och självklar.
              Vi fördjupar det utrikes-, säkerhets- och försvarspolitiska samarbetet,
              så som har redovisats i en särskild skrivelse till riksdagen.
              Sedan två veckor tillbaka deltar svenska och finska flygplan i
              en luftförsvarsövning under norsk ledning i det isländska luftrummet.
            </seg>
            <seg xml:id="i-a0c10daa9f0a6ed0-0">
              Parallellt utvecklas de nordisk-baltiska relationerna, och banden
              mellan detta nordisk-baltiska samarbete och de så kallade Visegradländerna
              i Centraleuropa stärks.
            </seg>
            <seg xml:id="i-dd9ca1998d5bef27-0">
              Vårt nordliga grannskap fortsätter att vara ett område för samverkan
              och sökande efter gemensamma lösningar.
            </seg>
            <seg xml:id="i-60f5f9e6b2bb486c-0">
              Besluten från det svenska ordförandeskapet i Arktiska rådet ska
              genomföras och den svenska Arktisstrategin från 2011 tas vidare,
              inte minst vad gäller hållbar utveckling i den arktiska regionen.
              På så vis skapas fördjupad integration i vårt närområde, nya plattformar
              för våra utrikespolitiska prioriteringar och förstärkt europeisk
              säkerhet.
            </seg>
            <seg xml:id="i-b8a6bba2f07ca586-0">
              Omställningen från militära insatser till civila fortsätter i
              Afghanistan. Det nuvarande militära bidraget avslutas och följs,
              i enlighet med en bred överenskommelse i riksdagen, av beredskap
              att bidra till en efterföljande utbildningsinsats. Under året
              fattar regeringen beslut om en ny resultatstrategi där utbildning,
              jämställdhet, ekonomisk utveckling och sysselsättning sätts i
              fokus.
            </seg>
            <seg xml:id="i-2b49eb4a1a5a7a4b-0">
              Vi har ett brett och stort engagemang på Afrikas horn. Vi verkar
              utifrån ett helhetsperspektiv och bidrar till de tre olika civila
              och militära insatser som verkar inom EU:s regionala ram. Det
              handlar i grunden om att skapa förutsättningar för människor i
              länderna att så småningom upprätthålla säkerhet och stabilitet
              med egen kapacitet.
            </seg>
            <seg xml:id="i-0179105f221039ec-0">
              På kontinent efter kontinent utvecklar vi våra biståndsrelationer
              från att vara biståndsgivare till att bli också en handels- och
              kunskapspartner. Ingenstans är detta så tydligt som i just Afrika.
              Konflikter sliter sönder sköra stater som Sydsudan och Centralafrikanska
              republiken, och politisk instabilitet präglar Stora sjöregionen.
              Men i allt fler länder ser vi ekonomisk tillväxt, demokratisk
              utveckling och globalt engagemang.
            </seg>
            <seg xml:id="i-da7bd4675a1354d8-0">
              Regeringen bejakar Afrikas möjligheter, medveten om att ett omfattande
              bistånd, deltagande i krishanteringsinsatser och stöd till den
              Afrikanska unionen alltjämt är nödvändiga bidrag till att möta
              de kvarvarande utmaningarna.
            </seg>
            <seg xml:id="i-00e0c91f8e3ce0a6-0">
              I takt med att världen förändras söker vi också nya vägar, nya
              samarbetspartner och nya arbetssätt för att främja våra värderingar
              och ta till vara våra intressen.
            </seg>
            <seg xml:id="i-f85c7e608a8f0ef5-0">
              Vi ska ha en modern, jämställd utrikesförvaltning som finns på
              plats när den behövs. Därför öppnar vi under året ambassader i
              Jerevan, Baku och Doha, och vi etablerar svensk diplomatisk närvaro
              i Ghana, Myanmar och Peru. Satsningarna på digital diplomati fullföljs.
            </seg>
            <seg xml:id="i-aa513a4fddbd5e1d-0">
              Vi kraftsamlar våra resurser för exportfrämjande till länder
              där vårt engagemang gör störst skillnad, och vi ägnar särskild
              uppmärksamhet åt de kreativa näringarna.
            </seg>
            <seg xml:id="i-3c4e13fa34032745-0">
              Vi arbetar ihärdigt för att ge stöd till svenskar utomlands.
              Nu finns en modern konsulär beredskap med en krisorganisation
              som gör att vi inom timmar kan skicka resurser till områden där
              det finns svenskar i en allvarlig kris.
            </seg>
            <seg xml:id="i-35f25c22275f2c4e-0">
              Herr talman! I samtal med nätaktivister i Kairo, demokratikämpar
              i Kiev och entreprenörer i Kabul, i möten med studenter i Lahore
              och utlandssvenskar i Laos, och under resor till Sydafrika och
              Singapore men också till mer närliggande Serbien och Storbritannien,
              stärks jag i övertygelsen om att Sverige gör skillnad.
            </seg>
            <seg xml:id="i-b1cecc38715dd188-0">
              Vi gör det genom att vara en pålitlig och principfast röst för
              demokrati och frihet, en långsiktig, generös och ansvarstagande
              biståndsgivare och en tålmodig och konsekvent röst för frihandel
              och multilateralt samarbete.
            </seg>
            <seg xml:id="i-e1dcfde2510e7744-0">
              Vi gör det genom att i samarbete med andra förbättra möjligheten
              för den enskilda individen – här i vårt land och runt om i världen
              – att utvecklas och påverka sin egen vardag och verklighet. Och
              inte minst gör vi det genom att vara en röst för en öppen, växande
              och utrikespolitiskt stark europeisk union.
            </seg>
            <seg xml:id="i-197d5c15208e9254-0">
              Så har vi gjort hittills, och så kommer vi att fortsätta.
            </seg>
          </u>
          <note type="speaker" xml:id="i-9797bf61f75a200e-0">
            Anf. 3 URBAN AHLIN (S):
          </note>
          <u who="urban_ahlin_3d7d45" xml:id="i-c0797a30b1347c27-0">
            <seg xml:id="i-22448d7d51fa7192-0">
              Herr talman! Den tid som jag har till mitt förfogande medger
              inte att jag läser upp den alternativa utrikesdeklarationen, som
              vi socialdemokrater presenterar i dag, men till åhörare och intresserade
              riksdagsledamöter samt utrikesministern kan jag säga att den finns
              att ladda ned från Socialdemokraternas hemsida.
            </seg>
            <seg xml:id="i-f32e9d7523e906ee-0">
              Sverige är ett bra land att leva i. Vi lever i frihet. Vi lever
              i demokrati. Vi debatterar i kammaren. Vi slåss inte ute på gatorna.
              Vi lever i trygghet och säkerhet. Vi har inte varit i krig på
              många, många år.
            </seg>
            <seg xml:id="i-dd38b976e4d7f0e2-0">
              Men i dag, i en huvudstad i Europas geografiska mitt, brinner
              eldar och sitter det prickskyttar på taken och skjuter demonstranter.
              I dag i Kiev kastas det molotovcocktailar mot polisen. Däcken
              brinner för att människor vill visa var de hör hemma. De vill
              visa att Ukrainas framtid ligger i Europa.
            </seg>
            <seg xml:id="i-f3e18379791912b2-0">
              Låt det inte finnas någon tvekan från denna kammare om var ansvaret
              för våldsspiralen ligger. President Janukovitj är den som har
              våldsmonopolet. Han har hand om inrikestrupperna, militären, polisen
              och prickskyttarna. Han har ansvaret för att våldsspiralen i Ukraina
              ska brytas. Allt våld måste naturligtvis fördömas. Europeiska
              unionen och utrikesminister Carl Bildt borde i dag vara tydliga
              med att de som begår övergrepp på Kievs gator ska Europeiska unionen
              införa riktade sanktioner mot. Sådant här ska inte få ske i Europas
              geografiska mitt.
            </seg>
            <seg xml:id="i-e0289f70f111a2ea-0">
              Samtidigt som detta sker och vi riktar kritik mot Janukovitj
              måste vi naturligtvis också fråga oss om det finns något som vi
              kunde ha gjort annorlunda. Carl Bildt och Radek Sikorski, den
              polske utrikesministern, är de som 2009 lanserade det så kallade
              östliga partnerskapet. Vi socialdemokrater har tyckt att det är
              en väldigt bra idé. Vi har stöttat det från första början. Men
              det östliga partnerskapet har saknat viktiga delar och komponenter
              för att vara den kraft för förändring som det var tänkt att vara
              i de sex länder som det omfattar.
            </seg>
            <seg xml:id="i-e5711513247a020a-0">
              Sedan det östliga partnerskapet lanserades 2009 har utvecklingen
              gått åt fel håll i de flesta av dessa sex länder. Då måste vi
              naturligtvis fråga oss vad det är vi har gjort som är fel. Låt
              mig peka på några av de sakerna.
            </seg>
            <seg xml:id="i-e26271a87592fb3c-0">
              Det östliga partnerskapet har för lite resurser. Europeiska unionen
              har inte varit beredd att satsa de pengar som krävs för att hjälpa
              till i reformarbetet hos våra östliga grannar. Stödet har heller
              inte utformats på ett sätt som gör att man kan rikta det till
              de olika ländernas behov – man har haft en one size fits all,
              men de är inte så verkligheten ser ut. Relationen till Vitryssland
              måste se annorlunda ut än relationen till Georgien. Det behov
              Moldavien har ser annorlunda ut än det Ukraina har. Och det allra
              viktigaste har saknats, nämligen ett medlemskapsperspektiv.
            </seg>
            <seg xml:id="i-be9b3b42727d98dd-0">
              Europeiska unionen lider av sådan utvidgningströtthet att man
              inte har velat ge länderna i det östliga partnerskapet den rätt
              som de enligt EU-fördraget har, det vill säga att ett europeiskt
              land ska ha rätt att söka medlemskap i Europeiska unionen. Som
              vi socialdemokrater ser det: Uppfyller man kriterierna, är en
              demokrati, stöder mänskliga rättigheter och så vidare ska man
              naturligtvis ha möjlighet att bli medlem i Europeiska unionen.
              Men det har det östliga partnerskapet inte kunnat leverera, och
              naturligtvis faller en del av ansvaret för det på Carl Bildt och
              Radek Sikorski.
            </seg>
            <seg xml:id="i-4ac9e582a5c02cfd-0">
              Missförstå mig inte nu. Jag vet att Carl Bildt har gjort vad
              han kan för att få Europeiska unionen att öppna sig ännu mer mot
              det östliga partnerskapet. Men i dag demonstrerar ungdomar, äldre,
              kvinnor och män på gatorna i Kiev för att de vill tillhöra Europeiska
              unionen, och då är naturligtvis frågan: Vad är vårt svar till
              dem? Svaret måste vara: Ni är välkomna att en dag bli medlemmar
              av Europeiska unionen när ni uppfyller de krav och kriterier som
              vi ställer på alla som vill bli medlemmar.
            </seg>
            <seg xml:id="i-dc0c47a54576acdb-0">
              Detta borde vara ett klart budskap från Carl Bildt i dagens debatt,
              men i stället talar han om EU-perspektiv. Han talar inte om medlemskapsperspektiv.
            </seg>
            <seg xml:id="i-b89927280770a703-0">
              Låt mig rikta mig till de ambassadörer som kommer från europeiska
              länder som inte tycker att utvidgningen ska sträcka sig till Turkiet
              eller Ukraina. Skicka rapporter hem till huvudstäderna och fundera
              på vilket ansvar ni har för att det brinner i dagens Kiev!
            </seg>
            <seg xml:id="i-f0a9a1e44c17826d-0">
              Europeiska unionen ska vara en öppen union som alltid håller
              dörrarna öppna för att skapa ett säkrare och tryggare Europa.
              Alla länder i Europa ska ha en möjlighet att bli medlemmar av
              unionen.
            </seg>
            <seg xml:id="i-8078832cd5885773-0">
              I valet 2006 kritiserade de borgerliga oss socialdemokrater för
              att vi hade för få soldater i internationell utlandstjänst. Vi
              hade vid den tidpunkten 850–900 sådana soldater. Det sades från
              borgerligt håll att detta skadade Sveriges anseende i världen,
              och därför lovade den borgerliga alliansen i valrörelsen 2006
              att vi ska ha 2 000 internationellt insatta soldater. Vi skulle
              fördubbla Sveriges förmåga och på det sättet öka Sveriges anseende
              i världen.
            </seg>
            <seg xml:id="i-ba255c83043eff68-0">
              Carl Bildt sade i sin utrikesdeklaration att han vill ha en saklig
              debatt. Det vill jag också ha. Här är en saklig fråga. I dag har
              vi 350 soldater i utlandstjänst. Ni gick till val på att fördubbla
              antalet soldater i internationell tjänstgöring. Resultatet är
              mer än en halvering! Om det 2006 skadade Sveriges anseende att
              vi bara hade 900 soldater ute – i FN-tjänst och annat – hur skadar
              det då Sveriges anseende att vi nu bara har 350?
            </seg>
            <seg xml:id="i-b058c6be5ae5f873-0">
              Carl Bildt säger att vi kandiderar till FN:s säkerhetsråd och
              att vi inte ska ägna oss åt skytteldiplomati, vilket förvånar
              mig, för jag trodde att det var det Carl Bildt ägnade sig åt.
              Vi ska inte ägna oss åt röstköp, och vi ska inte ha några kampanjer,
              utan vårt cv är så starkt att det ska tala för sig självt. Våra
              meriter på FN-området ska göra att alla länder tycker att Sverige
              naturligtvis ska sitta med i säkerhetsrådet.
            </seg>
            <seg xml:id="i-2aafe7d3f45a2314-0">
              Så säger Carl Bildt att vi har haft 80 000 soldater ute i FN-tjänst.
              Vet ni hur många som är ute i dag i FN-tjänst? Det är 27! Vet
              ni hur många det har varit i princip vartenda år sedan Carl Bildt
              blev utrikesminister? Det har pendlat mellan 25 och 35 per år.
              80 000 i FN-tjänst – det är gamla meriter, Carl Bildt. Det är
              gamla socialdemokratiska regeringar som har tagit beslut om att
              sända ut svenska soldater i FN-tjänst. Ska du ha en chans att
              vinna en plats i FN:s säkerhetsråd går det inte att pråla med
              lånta fjädrar, utan då handlar det om att visa en vision för framtiden
              och inte tro att man ska kunna vinna på gamla meriter.
            </seg>
            <seg xml:id="i-0fe874c0ab3c3863-0">
              Självklart ska man slåss för en plats i FN:s säkerhetsråd genom
              att man meddelar världen vad det är man vill kämpa för. Vi socialdemokrater
              har varit väldigt tydliga med detta. Vi menar att det handlar
              om att främja fred och säkerhet i världen, naturligtvis. Vi ska
              ställa upp i FN-styrkor. Vi ska vara en stark röst för nedrustning.
              Vi ska lyfta upp kvinnors och barns rättigheter och hbt-frågorna
              på den internationella dagordningen.
            </seg>
            <seg xml:id="i-c2a08440ea9f8f4e-0">
              Det är den framtidsagenda som Sverige måste ha om vi ska ha en
              chans att vinna en plats i säkerhetsrådet. Att luta sig tillbaka
              på gamla meriter räcker inte långt.
            </seg>
            <seg xml:id="i-f6cd85f2640b3eef-0">
              När Carl Bildt ska fylla ut texten i utrikesdeklarationen om
              vilket fantastiskt arbete man har gjort för nedrustning är han
              till och med tvungen att använda samarbeten som redan är avslutade
              – jag tänker på samarbetet mellan Sverige och Mexiko. Så lite
              har gjorts att man i en utrikesdeklaration är tvungen att skriva
              om samarbeten som inte längre existerar.
            </seg>
            <seg xml:id="i-87bf00e83ee0f286-0">
              Ni vet att det pågår konferenser i Genève och att det är massor
              av nedrustningsarbete överallt, som egentligen inte har lett till
              någonting på sistone. På konferensen i Genève kom man inte ens
              överens om en dagordning om vad man ska förhandla om.
            </seg>
            <seg xml:id="i-1fea4370a9d81aea-0">
              När initiativen togs som folkliga uppror – det var människor
              och civila organisationer som engagerade sig mot personminor –
              startades ett nytt moment i världen. Människor gick ihop och sade:
              Vi tycker att personminor är så fruktansvärda vapen att de måste
              förbjudas helt och hållet. Vi struntar i vad diplomater och politiker
              säger i olika konferensrum. Personminorna är så fruktansvärda
              vapen att de borde förbjudas rakt av.
            </seg>
            <seg xml:id="i-a8733dbcf4b8bb5b-0">
              Kanada, Norge och andra länder var drivande i det arbetet. Och,
              mycket riktigt, till slut tvingades politiker och vi andra här
              att ratificera en konvention mot personminor. Det var bra. Det
              var det civila samhället som engagerade sig. Samma sak skedde
              med klustervapen. Den norska regeringen var drivande och bjöd
              in civila organisationer. Carl Bildt stod här i talarstolen och
              raljerade över de norska initiativen, men i Norge satt man till
              slut och skrev under en konvention som förbjöd klustervapen. Sverige
              ratificerade också, men Carl Bildt satt på en konferens i Köpenhamn
              och struntade i att de andra utrikesministrarna var i Oslo.
            </seg>
            <seg xml:id="i-2ae3d619886e78e0-0">
              I dag finns en rörelse där man säger att de humanitära konsekvenserna
              av kärnvapen är så oerhörda att man ska jobba för att förbjuda
              kärnvapen helt och hållet. Norge har varit drivande i detta arbete
              och anordnat konferens. Vårt före detta samarbetsland, Mexiko,
              anordnade förra veckan en sådan konferens. Österrikes regering,
              med en borgerlig utrikesminister som är yngre än Carl Bildt, ser
              framtiden och säger: Vi i Österrike är beredda att anordna nästa
              steg i det här arbetet.
            </seg>
            <seg xml:id="i-d81852e90c98fb60-0">
              Carl Bildt säger: Det är inga seriösa länder som engagerar sig
              i det här. Den sakliga frågan till Carl Bildt är: Är inte Norge,
              Österrike och Mexiko seriösa länder? Och med tanke på JAS-affären
              med Schweiz är det intressant att veta att Schweiz är ett av de
              länder som ligger bakom kampen för att stoppa kärnvapen helt och
              hållet på grund av de humanitära konsekvenserna. Är Schweiz inget
              seriöst land, herr utrikesminister?
            </seg>
          </u>
          <note type="speaker" xml:id="i-07688f0ce2578a8e-0">
            Anf. 4 BODIL CEBALLOS (MP):
          </note>
          <u who="bodil_ceballos_02855b" xml:id="i-396958f159861fbe-0">
            <seg xml:id="i-f37f6936811fa3fb-0">
              Herr talman! Jag vill börja med att instämma i det som Urban
              Ahlin tog upp i sin beskrivning av situationen i Ukraina och vad
              som behöver göras där. Men i övrigt kommer jag att tala om vädret,
              för det är det ingen annan som gör. Hittills har man i alla fall
              inte gjort det.
            </seg>
            <seg xml:id="i-dc861efce0a86353-0">
              Det är som den amerikanska 1800-talsnovellisten Charles Dudley
              Warner uttryckte det: Alla talar om vädret, men ingen gör någonting
              åt det.
            </seg>
            <seg xml:id="i-3da17576b094ac87-0">
              Han kunde inte ha mer rätt. Bara ett par veckor innan vi nu ser
              delar av England sköljas bort röstade EU-parlamentet om nya klimatmål.
              Då röstade utrikesministerns partikamrater, Moderaterna, nej till
              progressiva mål för klimat, förnybar energi och energieffektivisering.
              De röstade nej till ett Europa som tar ansvar, men de röstade
              också nej till den omställning av ekonomin som är nödvändig för
              nya arbetstillfällen inom de näringar som ska skapa en hållbar
              framtid.
            </seg>
            <seg xml:id="i-ace44cf29948ca78-0">
              Under alliansregeringens ledning har klimatpolitiken förvandlats
              till tomt prat, inte bara i Sverige utan också i svensk politik
              i EU. Det sker samtidigt som president Obama och utrikesminister
              Kerry äntligen börjat göra något åt miljö- och klimathoten. Kerry
              uttalade så sent som i söndags att klimatförändringen är världens
              största massförstörelsevapen och ett hot som måste bekämpas. Sent
              ska syndaren vakna, men bättre sent än aldrig. Jag hoppas att
              USA:s senkomna uppvaknande kan få andra tvivlande regeringar att
              inse att det börjar bli bråttom och dags att agera.
            </seg>
            <seg xml:id="i-ba25091939edd63b-0">
              En undersökning gjord av Cint, på uppdrag av Världsnaturfonden,
              visar att 80 procent av Sveriges unga oroar sig för hur klimatförändringarna
              kommer att påverka deras och världens framtid. Jag undrar hur
              utrikesministern tror att dagens unga ser på regeringen som beslutsfattare,
              ansvarig för beslut som avgör deras framtid, när Moderaterna konsekvent
              i EU och i Sverige röstar nej till den klimatpolitik som krävs
              för att vi ska nå det tvågradersmål som alla är överens om, när
              regeringen ägnar sig åt dubbel bokföring av den klimatfinansiering
              som ska stödja fattiga länder när det gäller anpassning och omställning
              och när regeringen inte tar ansvar för att lämna en frisk planet
              till kommande generationer, till alla de unga som lever i dag.
            </seg>
            <seg xml:id="i-6a65316ec5002954-0">
              Det är inte som utrikesministern uttryckte det vid ett tidigare
              tillfälle: Om 50 år är vi ändå alla döda. Jag hoppas att ministerns
              och mina barnbarn och barnbarnsbarn ska kunna leva på den här
              planeten även därefter.
            </seg>
            <seg xml:id="i-77defc2bf2b2b9d2-0">
              Sverige har under Moderaternas ledning lämnat positionen som
              en av de mest pådrivande krafterna i klimatfrågan i EU, i en tid
              då EU måste kliva fram. FN:s klimattoppmöte i Paris nästa år anses
              av många vara sista chansen för världen att enas om ett klimatavtal
              som gör att vi klarar tvågradersmålet. EU:s nya politik kommer
              att vara ribban för övriga länder. Hela världen står bokstavligen
              på spel.
            </seg>
            <seg xml:id="i-83df3f5e84853526-0">
              För oss här i Norden är de påtagliga klimatförändringarna små
              tecken, men på många håll i världen förändras människors levnadsvillkor
              helt. Det ligger en djup orättvisa i att de som bidragit minst
              till den globala uppvärmningen är de som drabbas värst.
            </seg>
            <seg xml:id="i-de5185b11ee80088-0">
              Herr talman! Miljöpartiets grundmurade uppfattning är att vi
              måste ta ansvar för vad vi lämnar efter oss till våra barn och
              barnbarn. EU:s klimat- och energipolitik måste fortsätta att stå
              på tre ben: Bindande mål för minskade utsläpp, bindande mål för
              förnybar energi och bindande mål för energibesparingar. Alla tre
              mål behövs. De förstärker varandra. De är en förutsättning för
              att tvågradersmålet ska nås.
            </seg>
            <seg xml:id="i-2e0f27367e94871e-0">
              Analyser som gjorts visar att vi med tre ambitiösa klimatmål
              inte bara bidrar till att minska vår klimatpåverkan. Vi får också
              fler jobb, renare luft och bättre folkhälsa. Det första, fler
              jobb, är dessutom något som krisande EU-länder är i desperat behov
              av. Vi tar också på så sätt det ansvar vi i den rika världen lovade
              för många år sedan, att på ett rättvisare sätt fördela tillgången
              på energi till länder i behov av utveckling. Vår skuld till kommande
              generationer blir annars större för varje dag som går, och den
              rika världens skuld till fattiga människor i fattiga länder likaså.
              Det är dags att vi börjar göra rätt för oss.
            </seg>
            <seg xml:id="i-2105c5de4a650c43-0">
              Herr talman! Åter till vädret. Varje år ser vi hur extrema väder
              orsakar humanitära katastrofer runt om i världen, till exempel
              förra årets tyfon Haiyan, som skapade en fruktansvärd förödelse
              när den drog fram över Filippinerna. Vi ser flyktinglägren i Libanon
              som är täckta av snö, som om människor inte drabbats nog av umbäranden
              ändå.
            </seg>
            <seg xml:id="i-ab7f6ad35e779ae9-0">
              I USA förklaras nu den ekonomiska avmattningen i början av året
              med vädret, med kylan och snöstormarna. Folk handlar helt enkelt
              mindre när det är kallt. Och minns ni Manhattan under vatten?
              Det kostade. Moder jord har börjat skicka fakturor.
            </seg>
            <seg xml:id="i-43b1f9a573153d8c-0">
              Men extrema väder förekommer inte bara någon annanstans. De förekommer
              också här i Sverige och i EU. Häftiga väder har alltid uppkommit.
              Det går inte att knyta en enskild händelse till klimatförändringarna,
              men FN:s klimatpanel har slagit fast att extrema väderfenomen,
              som skyfall och stormar, värmeböljor och torka, kommer att öka
              i framtiden.
            </seg>
            <seg xml:id="i-793e7ae6e68a2fc0-0">
              I Sverige kan vi se Kungsträdgårdens körsbärsträd stå i blom
              i januari. Enligt väderprognoserna får vi vår i södra Sverige
              redan på lördag. Enligt vissa har den redan kommit; sångsvanarna
              har ju anlänt.
            </seg>
            <seg xml:id="i-7d9909fb2e28f7b9-0">
              Under vintern lamslogs Tyrolen av enorma snömassor. Varje år
              drabbas någon region i Europa av extrem kyla och snöfall.
            </seg>
            <seg xml:id="i-9bf7ba1fc84667b7-0">
              I Sydeuropa har vi i närtid sett extremhöga vågor vid spanska
              Galiciens och Portugals kuster. Vi ser återkommande översvämningskatastrofer
              i Centraleuropa och England. Inte minst har Storbritannien varit
              extremt utsatt för häftiga regn och stormar den senaste tiden.
            </seg>
            <seg xml:id="i-1ae20f86fce64eca-0">
              Vi har sett stormar som ödelagt många års skogsproduktion i bland
              annat Sverige. Vädret ger, som sagt, anledning till allt större
              oro. Och vi ska återigen komma ihåg: Det är de fattiga länderna
              som drabbas värst. De har inte samma ekonomiska förutsättningar
              att skydda sig mot stormar eller att anpassa jordbruket till torka.
            </seg>
            <seg xml:id="i-7026982a2989bc6f-0">
              Herr talman! I en nyligen publicerad artikel om klimatpåverkan
              i The Guardian kan vi läsa om ekonomen Nicholas Stern. Det var
              han som författade den rapport i oktober 2006 som beskrev följderna
              av klimatpåverkan i reda pengar. Han menar i artikeln att klimatpåverkan
              leder till globala konflikter. Stern säger bland annat att om
              vi inte når tvågradersmålet kommer resultatet att bli massmigration.
              Hundratals miljoner människor kommer att lämna de värst drabbade
              områdena. Det kommer i sin tur att leda till konflikter och krig
              – knappast till fred och välstånd.
            </seg>
            <seg xml:id="i-9605888f9fa83541-0">
              Hur kommer EU och den rika världen att agera då? Förmodligen
              genom att stänga våra gränser ännu mer, i stället för att ställa
              sig frågan hur vi ska agera för att människor ska slippa tvingas
              lämna sina hem. Lösningen är inte att skjuta gummikulor på desperata
              människor som försöker ta sig över de södra EU-gränserna. Det
              hände nyligen med 15 döda i tumultet som följde. Det är därför
              positivt att Carl Bildt tog upp den svenska positionen om ett
              öppet och ansvarstagande Europa i deklarationen.
            </seg>
            <seg xml:id="i-a1ff543a41ad1105-0">
              Herr talman! Förmodligen är klimatfinansieringen den främsta
              hämskon i klimatförhandlingarna. Sverige har hittills åtnjutit
              ett stort förtroende från utvecklingsländerna i klimatfrågan.
              Det är därför obegripligt att inte alliansregeringen står upp
              för det löfte man själv gav vid klimattoppmötet i Köpenhamn 2009.
              Då utlovades att från och med 2020 ska de rika länderna tillsammans
              bidra med 100 miljarder dollar per år. Det är pengar som ska vara
              nya och additionella, det vill säga inte bistånd.
            </seg>
            <seg xml:id="i-8a710c30a5bcae25-0">
              Ändå tar Sverige sin del av pengarna från biståndet. Miljöpartiet
              menar att Sverige ska leva upp till det ansvar vi åtog oss vid
              Köpenhamnsmötet och sluta med den dubbla bokföringen av biståndsbudgeten.
              FN:s gröna fond kommer från och med i år att kanalisera pengar.
              För 2014 skulle det handla om 2 miljarder kronor för Sveriges
              del. Om all klimatfinansiering avräknas från det bistånd som också
              ska bidra till utbildning, hälsa och demokratiutveckling blir
              det inga pengar över till den omställning som är nödvändig. Om
              vi inte bidrar till omställning riskerar vi att försätta stora
              områden som i dag utvecklas positivt i permanent monetär kris.
            </seg>
            <seg xml:id="i-a7c6d0dd72084012-0">
              Miljöpartiet menar att Sverige måste förvalta sitt internationella
              förtroendekapital bättre. Ingen ska behöva tvivla på att Sverige
              står upp för miljön, klimatet och de mänskliga rättigheterna.
              Därför vill vi se en ökad samverkan mellan Utrikesdepartementet
              och Miljödepartementet och ge större resurser och utrymme för
              klimatdiplomati.
            </seg>
            <seg xml:id="i-f63e5b03dfed60ec-0">
              Sverige är ett litet land, men vi har förväntningar på oss. När
              Sverige sviker miljön, fattiga länder och framtida generationer
              uppfattas det som ett stort svek. Om inte ens vi står upp för
              klimatet, jordens fattiga och barnens framtid, vem ska då göra
              det?
            </seg>
            <seg xml:id="i-4cf868bdec5a1d23-0">
              Herr talman! Jag upplevde det stora snöovädret i Ystad 1978,
              och 20 år senare var det dags igen i Gävle. Vi tog oss ut genom
              fönstret på andra våningen i huset, skolorna stängde och mjölken
              i affärerna tog slut. Det var omöjligt att ta sig med bil till
              eller från staden. I stället plockades skidorna fram. Det är vid
              sådana tillfällen det behövs bandvagnar och ett hemvärn som är
              tränat att bistå människor i nöd. Det är då vi behöver en beredskap
              för att förse människor med livsmedel, energi, vård och omsorg.
              Det är mycket troligare att vi drabbas av häftiga snöoväder, översvämningar
              och stormar än av en invasion från öst, även om det i debatten
              ibland låter som om en invasion är nära förestående.
            </seg>
            <seg xml:id="i-3fa44625bed3977b-0">
              Utan ett militärt hot från öster är det svårt att hävda att vi
              behöver satsa 100 miljarder på att bygga nästa generation JAS-plan.
              Det finns en logik, men det är en felaktig logik som bygger mer
              på ekonomi och arbetstillfällen än på vad som är en verklig hotbild.
            </seg>
            <seg xml:id="i-34787c6bc1814c59-0">
              Miljöpartiet har konsekvent arbetat för att få riksdagens stöd
              för en vidgad hotbild där målet för vår säkerhet är att skydda
              befolkningens liv och hälsa, samhällets funktioner och vår förmåga
              att upprätthålla grundläggande värden som demokrati, rättssäkerhet
              och mänskliga fri- och rättigheter. Vi menar att Sverige står
              inför helt andra hot än rent militära. Det kan handla om pandemier,
              miljöförstöring, direkta konsekvenser av den globala uppvärmningen,
              teknologiska katastrofer, till exempel härdsmältor, terrorism,
              organiserad brottslighet och cyberattacker.
            </seg>
            <seg xml:id="i-c36fad7ca94cf36c-0">
              Sveriges försvarspolitik behöver därför ställas om för att hantera
              de verkliga hot vi står inför. I den ingår inte bara en beredskap
              att skydda människor i Sverige utan också ett stärkt internationellt
              fredsarbete. Det bästa sättet att undvika krig är att förebygga
              eller mildra konflikter.
            </seg>
            <seg xml:id="i-4beac01d0009479b-0">
              Den gröna säkerhetspolitiken finner stöd inte bara i en ideologisk
              övertygelse om att fred är målet utan också i vägen dit. Vi i
              Miljöpartiet anser att vi har stöd i den säkerhetspolitiska situation
              som Sverige i dag och för överskådlig framtid befinner sig i.
              Vårt närområde är stabilt. Sverige är omgivet av grannar som i
              dag är medlemmar i EU eller Nato, förutom Ryssland som har allt
              att vinna på goda relationer till grannstaterna i Östersjöområdet.
              Det finns därför inget mervärde i att Sverige ansluter sig till
              Nato.
            </seg>
            <seg xml:id="i-5fe653446e2adc7c-0">
              Miljöpartiets starkaste argument mot ett svenskt Natomedlemskap
              är kärnvapnen. Bland Natos medlemmar finns ett antal kärnvapenstater
              och en gemensam kärnvapendoktrin. En sådan klubb vill vi inte
              vara del av.
            </seg>
            <seg xml:id="i-1b96388f26d4f584-0">
              Miljöpartiet var drivande i omställningen av försvaret från invasionsförsvar
              till ett internationellt insatsförsvar. Sverige har som medlem
              av FN en skyldighet att bidra till att säkra världsfreden. Det
              gör Sverige bäst genom att medverka i internationella fredsfrämjande
              insatser när FN kallar och begär vår hjälp.
            </seg>
            <seg xml:id="i-56a9b8cf8282e59f-0">
              Men Sverige och EU behöver också bygga upp andra förmågor än
              rent militära. Vi gröna i Europa vill inrätta en europeisk civil
              fredskår, det vill säga en beredskapsstyrka med diplomater, freds-
              och utvecklingsarbetare som snabbt kan skickas till områden där
              en konflikt kan komma att övergå i väpnad strid.
            </seg>
            <seg xml:id="i-65173eb703946879-0">
              Herr talman! Inte bara Nicholas Stern menar att klimatpåverkan
              kan leda till konflikter. Den svenske forskaren Johan Rockström
              har skrivit att den arabiska vårens sociala revolution också drevs
              fram på grund av klimatpåverkan. Oljepriserna hade gått upp med
              120 procent och fosforpriserna med 140 procent. Ryssland och Australien
              hade infört exportstopp på grund av skogsbränder och torka. Så
              gott som varje dag ser vi nyhetsinslag om Syrien. Den 7 februari
              visades ett inslag som talade om den femåriga torkan som en av
              grunderna till konflikten. Programmet visade också hur utvecklingen
              i Mellanöstern, Nordafrika och flera andra länder kommer att se
              ut fram till 2070. Det är ingen upplyftande syn.
            </seg>
          </u>
          <note type="speaker" xml:id="i-9190bc6ec0874001-0">
            Anf. 5 JULIA KRONLID (SD):
          </note>
          <u who="julia_kronlid_bdd5b3" xml:id="i-4df38aebd995118d-0">
            <seg xml:id="i-ab16665aa5752c04-0">
              Herr talman, gäster och ledamöter i denna kammare! Jag vill också
              börja med att kommentera händelserna i Ukraina.
            </seg>
            <seg xml:id="i-61c46b3d48791ca1-0">
              Som tidigare har nämnts här har nyheter kommit om dessa våldsamma
              sammandrabbningar i Kiev mellan oppositionen och kravallpolisen.
              Flera uppges ha dött i natt. Denna typ av våldsanvändning mot
              fredliga demonstranter är naturligtvis fullständigt oacceptabel.
              Jag tror att besvikelsen hos folket på ledningen i Ukraina, i
              hur de har skött relationen med EU och Ryssland vad gäller frihandelsavtal
              med EU å ena sidan och påtryckningar från Ryssland å andra sidan,
              är toppen av ett isberg av missnöje mot ett förtryckande styre.
            </seg>
            <seg xml:id="i-0a74d91f45244994-0">
              Om vi ska se en långsiktigt förbättrad situation i Ukraina räcker
              det inte med dialog mellan opposition och regering. Det behövs
              djupgående reformer vad gäller kampen mot korruption och upprättandet
              av en fungerande rättsstat där till exempel regeringen inte kan
              fängsla en av sina främsta oppositionsföreträdare, så som skedde
              med Julija Tymosjenko. Här måste EU och Sverige vara tydliga i
              de krav som ställs på Ukraina. De övergrepp som nu har skett mot
              demonstranter måste naturligtvis ge konsekvenser.
            </seg>
            <seg xml:id="i-a47237c7ba3aa9de-0">
              Herr talman! Jag vill fortsätta med att säga något om EU.
            </seg>
            <seg xml:id="i-91e67a21a72e2c1d-0">
              Om några månader ska svenska folket få möjlighet att rösta om
              vilka svenska representanter de vill se i EU-parlamentet. Därför
              är det extra viktigt att våra medborgare vet i vilken riktning
              EU är på väg och var partierna står i EU-frågor. För att slippa
              onödiga påståenden och frågor om Sverigedemokraternas EU-politik
              vill jag i den här debatten reda ut några saker och svara på några
              frågor.
            </seg>
            <seg xml:id="i-f17c7b79318b1ccc-0">
              Är vi sverigedemokrater för eller emot ett samarbete med europeiska
              länder?
            </seg>
            <seg xml:id="i-88e16054ce3ec590-0">
              Vi inser givetvis att samarbete med andra länder är något positivt
              och nödvändigt och att det inte är framgångsrikt för ett land
              att isolera sig från omvärlden. Vissa stora gränsöverskridande
              problem som exempelvis rör vår miljö eller organiserad brottslighet
              behöver internationella lösningar. Bra handelsrelationer med andra
              länder är också nödvändiga för ekonomiskt välstånd. Därför är
              vi givetvis för ett mellanstatligt samarbete och frihandel med
              Europa. Vi är för ett samarbete som värnar fred, demokrati och
              mänskliga rättigheter. Vi ställer oss också positiva till ett
              utökat och fördjupat samarbete med våra nordiska grannländer.
              Men på märkliga frågor och påståenden om att vi vill att Sverige
              ska isolera sig från omvärlden och bygga upp murar är svaret naturligtvis
              nej.
            </seg>
            <seg xml:id="i-067ecfe6dccd2b12-0">
              Däremot ser vi inte samarbete med andra länder som synonymt med
              en överstatlig union, till skillnad från andra partier i denna
              riksdag. Om enda sättet att bygga fred och samarbete med andra
              länder är med hjälp av överstatliga unioner i den riktning EU
              i dag är på väg i, kan man ju fråga sig hur Norge och Schweiz
              klarar sig och hur vi klarar att ha goda samarbeten med länder
              utanför EU och Europa.
            </seg>
            <seg xml:id="i-af18a10cfb9c2449-0">
              I stället för en saklig debatt kring utvecklingen inom EU och
              de kritiska röster som väcks i Europa vill vår utrikesminister
              Carl Bildt i sitt anförande försöka med något slags skrämseltaktik,
              genom att blicka tillbaka till den tid då europeiska länder låg
              i krig och måla upp en bild av att det överstatliga EU vi har
              i dag är det enda alternativet om vi inte ska gå tillbaka till
              den situationen. Carl Bildt varnar också för kritiska röster i
              EU för att motverka välfärd och utveckling.
            </seg>
            <seg xml:id="i-a302df0489cd1ebb-0">
              Snälla utrikesminister Carl Bildt! Nu vill jag ha en förklaring:
              Menar utrikesministern att vi inte kan ha fred genom gott mellanstatligt
              samarbete med andra länder utan ett överstatligt EU? Ska Norge
              och Schweiz vara oroliga för sin situation eftersom de står utanför
              EU?
            </seg>
            <seg xml:id="i-1367b7e06acab09e-0">
              Sedan undrar jag: På vilket sätt förbättrar det välfärden för
              våra svenska medborgare att med sina skattepengar bidra till en
              medlemsavgift på 37 miljarder kronor när vi knappt får något tillbaka?
            </seg>
            <seg xml:id="i-cef364699b76ec1b-0">
              På vilket sätt bidrar EU till välfärd och utveckling när vår
              svenska åkerinäring håller på att konkurreras ut av arbetare från
              Östeuropa som arbetar under slavliknande förhållanden i stället
              för att kräva att även de ska omfattas av svenska kollektivavtal,
              vilket skulle både gynna den svenska åkerinäringen och stoppa
              omänskliga arbetsförhållanden?
            </seg>
            <seg xml:id="i-e62179c8ab3cdbff-0">
              På vilket sätt förbättrar EU välfärden inom vår svenska sjukvård
              när EU vill urholka våra utbildningskrav på allmänläkare genom
              att vi inte ska kunna kräva samma utbildning av läkare som flyttar
              in från andra EU-länder som av dem som utbildat sig i Sverige?
            </seg>
            <seg xml:id="i-2f30eaa43230e0d1-0">
              Utrikesminister Carl Bildt! Om nu EU är så demokratiskt och fantastiskt
              som utrikesministern vill utmåla det måste väl även kritiska röster
              mot en utveckling av ett alltmer överstatligt EU som underminerar
              medlemsstaternas självbestämmande få debatteras sakligt utan att
              det avfärdas som skrämselpropaganda.
            </seg>
            <seg xml:id="i-06f67aa54ff83de1-0">
              Varför är vi då emot ett överstatligt EU?
            </seg>
            <seg xml:id="i-00181c3fbeffa24a-0">
              Vi är det därför att vi är ett parti som tror på demokrati där
              makten utgår från folket. Det är en av grundstenarna i vår grundlag.
              Visst är det bra att vi kan välja in EU-parlamentariker i EU,
              men våra svenska representanters makt är ganska begränsad.
            </seg>
            <seg xml:id="i-b89d1ec02d50bb94-0">
              Vi kritiserar ett överstatligt EU därför att EU inte längre är
              det EU som svenskarna röstade ja till 1994. I dagens EU, med en
              politisk union vars konstitution står över medlemsstaternas, kan
              vi inte längre tala om att det bara handlar om ett samarbete i
              stora frågor och handel och för demokrati.
            </seg>
            <seg xml:id="i-d995777301883070-0">
              Att vår regering och våra ministrar på ministermöten extremt
              sällan försvarar Sveriges självbestämmanderätt och intressen försvårar
              ytterligare. I EU-nämnden är det väldigt ofta som övriga partier
              ställer sig fullständigt bakom förslag från EU medan Sverigedemokraterna
              gång på gång påtalar vikten av att försvara Sveriges självbestämmanderätt
              och inte överlåta makten åt EU i frågor som bättre sköts på nationell
              nivå. Vänsterpartiet kan kalla sig EU-kritiskt, men i den politik
              som förs i riksdagen stöder Vänstern många förslag från EU.
            </seg>
            <seg xml:id="i-132572ba0ce7444c-0">
              Sverigedemokraterna anser det vara orimligt att så mycket som
              60–70 procent av exempelvis beslut som tas på kommunal nivå påverkas
              av EU.
            </seg>
            <seg xml:id="i-ae71103bc2059322-0">
              En anledning till att vi kritiserar ett överstatligt EU är också
              att vi ser att EU mer och mer utvecklar en egen utrikestjänst,
              där det inte längre handlar om ett samarbete med konsensus utan
              om att EU ska ha en egen utrikesminister. Vi ser också att det
              militära samarbetet fördjupas alltmer, och det är tydligt att
              inriktningen går mot ett gemensamt EU-försvar, vilket innebär
              att Sverige förlorar en del av sin alliansfrihet.
            </seg>
            <seg xml:id="i-7b53dfdb8bf3a802-0">
              Det talas också mycket om ett öppet Europa. Hur positivt det
              än låter, och hur positivt vi än tycker att det är att det ska
              vara lättare att resa inom EU, arbeta och studera i länder inom
              EU, får inte rörligheten inom EU och Schengen ske på bekostnad
              av smuggling av vapen och droger, illegal invandring och en nedmontering
              av vårt gränsskydd.
            </seg>
            <seg xml:id="i-7efb85b4c2238809-0">
              Eftersom alla frågar oss i Sverigedemokraterna om EU-valet vill
              jag redan på förhand ge besked om att vi inte tänker ge några
              besked om vilka vi ska samarbeta med i EU. Vilka grupperingar
              det kommer att finnas vet vi inte förrän efter valet. Däremot
              kan jag ge besked om att vi naturligtvis inte kommer att samarbeta
              med några extremister, antisemiter eller fascister i EU – bara
              så att vi har den frågan klarlagd.
            </seg>
            <seg xml:id="i-63e0476e3d81ec06-0">
              Herr talman! Hur är det nu egentligen med oss i Sverigedemokraterna?
              Vill vi lämna EU eller inte?
            </seg>
            <seg xml:id="i-c51bf0a3d34acdd0-0">
              Svaret på den frågan är att vi likt andra länder vill kräva en
              omförhandling med bättre medlemsvillkor där vi kan bevara exempelvis
              frihandel i Europa. När vi har ett nytt avtal på plats bör svenska
              folket, precis som regeringen i Storbritannien lovat britterna,
              få tycka till om medlemskapet i en folkomröstning. Kortfattat:
              Ja, vi vill lämna ett överstatligt EU, men vi är positiva till
              ett omförhandlat medlemskap. Vi tycker att det är svenska folkets
              rätt att få vara med och avgöra Sveriges framtid i ett EU som
              är i förändring och som inte längre är det EU som svenskarna röstade
              ja till 1994.
            </seg>
            <seg xml:id="i-d0ead2da0a61dcc4-0">
              Herr talman! Jag vill avslutningsvis i detta anförande säga något
              om den fruktansvärda och långdragna konflikten i Syrien, som har
              skapat stora flyktingströmmar och stora humanitära behov. Det
              är beklagligt att Genève 2-samtalen hittills varit tämligen resultatlösa
              och att det pågår strider mellan mer radikala islamistiska grupper
              och övriga oppositionen. De kristna i landet har också blivit
              extra utsatta till följd av radikaliseringen av oppositionen i
              Syrien. Enligt uppgifter från UNHCR har runt två miljoner människor
              flytt Syrien, och sex miljoner syrier är på flykt i landet.
            </seg>
            <seg xml:id="i-fb0336171d145c1f-0">
              Behoven i Syrien och närområdet är enorma och akuta. Om inte
              tillräcklig hjälp når fram riskerar dessa människor att utsättas
              för sjukdomar och svält. Trots detta ägnar Sverige och andra EU-länder
              mer tid och resurser åt att diskutera hur man ska hjälpa en liten
              grupp människor till Sverige och andra EU-länder i stället för
              att fokusera på hur man kan rädda så många som möjligt i närområdet
              kring Syrien. Självklart utesluter inte det ena det andra. Självklart
              tycker även vi att man borde kräva att fler länder i EU tar sitt
              ansvar vad gäller kvotflyktingar.
            </seg>
            <seg xml:id="i-7a9971c22a4a12b2-0">
              Det är positivt att regeringen har bidragit med 700 miljoner
              sedan konfliktens start och vill tillföra runt 200 miljoner i
              år. Men i förhållande till de 4 miljarder som regeringen årligen
              inom ramen för biståndet satsar på flyktingmottagning i Sverige
              är de summor som har satsats på humanitär hjälp i Syrien ganska
              små.
            </seg>
            <seg xml:id="i-a49db3ad9f631674-0">
              Sverigedemokraterna vill utöver regeringens bidrag till flyktingorganet
              UNHCR satsa 1 miljard kronor i ett öronmärkt anslag i år, och
              vi vill öka bidraget till UNHCR med 5 ½ miljard under budgetperioden.
              Vi inser att detta handlar om att rädda liv och att det behövs
              filtar att värma sig med, medicin, skolmateriel, mat till undernärda
              barn och tält till familjer. Vi vill föra en flyktingpolitik med
              målsättningen att nå ut till de mest utsatta och hjälpa så många
              som möjligt.
            </seg>
          </u>
          <note xml:id="i-8d853a8096f1c87a-0">
            I detta anförande instämde Markus Wiechel och Tony Wiklander
            (båda SD).
          </note>
          <note type="speaker" xml:id="i-747b846389138b6f-0">
            Anf. 6 HANS LINDE (V):
          </note>
          <u who="hans_linde_857e1f" xml:id="i-7b861631c8a691c6-0">
            <seg xml:id="i-f4ce821cefe75408-0">
              Herr talman! Vårt land står inför ett vägval. Ska vi bygga ett
              Sverige baserat på rättvisa, solidaritet och omtanke? Eller ska
              vi fortsätta att föra en politik där marknadens girighet får styra
              samhällsutvecklingen?
            </seg>
            <seg xml:id="i-6740e0b039b7e80b-0">
              Detta vägval syns på politikområde efter politikområde: välfärden,
              den ekonomiska politiken, klimatet och miljön, arbetslösheten
              och de ökade orättvisorna mellan män och kvinnor.
            </seg>
            <seg xml:id="i-e52a0b84406c7a1c-0">
              Men detta vägval syns också inom utrikespolitiken. Ska vi vara
              ett land som för en självständig utrikespolitik baserad på värderingar
              om solidaritet, jämställdhet och nedrustning? Eller ska vi vara
              ett land som fortsätter att föra en utrikespolitik där vår internationella
              roll förminskas till twitterflöden och där smala ekonomiska intressen
              alltför ofta får styra politiken?
            </seg>
            <seg xml:id="i-f3367ef2a815f714-0">
              Vi i Vänsterpartiet är tydliga. Vi vill byta regering den 14
              september. Men för oss kommer det inte att räcka att Carl Bildt
              packar sina flyttkartonger på Utrikesdepartementet. Vi vill också
              i grunden byta kurs i svensk utrikespolitik.
            </seg>
            <seg xml:id="i-2c3b8a1a000e7ff7-0">
              Vi vill att nästa regering ska föra en utrikespolitik grundad
              i solidaritet. Vi ska vara ett land som konsekvent står upp för
              de mänskliga rättigheterna, oavsett om de kränks på Kievs gator,
              i Irans fängelser eller i Honduras kåkstäder. Kvinnor och män
              världen över som känner fattigdomen, som känner hungern och som
              känner förtrycket i sin egen vardag ska veta att de har en allierad
              i vårt land.
            </seg>
            <seg xml:id="i-eea1a398d0f7e5ea-0">
              Vår värld är i akut behov av röster för solidaritet. De ekonomiska
              klyftorna mellan och inom länder ökar snabbt. De 85 rikaste personerna
              på jordklotet äger lika mycket som de 3,5 miljarder som är fattigast.
              Alltför många går fortfarande hungriga, alltför många är fortfarande
              fattiga och alltför många kvinnor dör fortfarande i samband med
              en förlossning.
            </seg>
            <seg xml:id="i-8c607f07bbd4e9b5-0">
              Samtidigt ser vi att förändring är möjlig. Spridningen av hiv
              har bromsats, barnadödligheten har minskat och antalet demokratier
              växer. Vi skulle kunna bli generationen som utrotar fattigdom.
              Men då krävs politiskt ledarskap och politisk vilja. Vi behöver
              därför ett svenskt bistånd som utgår från de fattigastes perspektiv,
              som minskar klyftorna inom och mellan länder och som har fattigdomsbekämpning
              som sin viktigaste uppgift.
            </seg>
            <seg xml:id="i-9f8ce3d24216ae76-0">
              Men i Moderaternas iver att reformera det svenska biståndet har
              de allra fattigaste glömts bort. När man gör oberoende granskningar
              av Sida finner man att 40 procent av deras insatser över huvud
              taget inte når de fattigaste. Och i dag ser vi att mer svenskt
              bistånd går till Migrationsverket än till Afrika söder om Sahara.
            </seg>
            <seg xml:id="i-bb8853bb4c1fc860-0">
              Vi behöver en aktiv politik mot kapitalflykt. I dag ser vi hur
              kapitalflykten omfördelar enorma resurser från syd till nord,
              från fattiga till rika och från kvinnor till män. Vi ser också
              hur den borgerliga regeringen samtidigt stöttar företag som ägnar
              sig åt kapitalflykt med statligt riskkapital och som just nu bromsar
              förhandlingarna inom EU om att reglera kapitalflykten.
            </seg>
            <seg xml:id="i-3ad16a1ba5cd562c-0">
              Vi i Vänsterpartiet vill se en ny svensk regering som förstår
              värdet av fackliga rättigheter, oavsett om de kränks i svenska
              restaurangkök eller i Kinas fabriker, och som inser att fria fackföreningar
              är centrala i arbetet för mänskliga rättigheter och demokrati
              men också för minskad fattigdom och ökad ekonomisk rättvisa. Försvaret
              av de fackliga rättigheterna behöver bli en hörnsten i svensk
              utrikes-, bistånds- och handelspolitik.
            </seg>
            <seg xml:id="i-3815b18b8cbadda9-0">
              Herr talman! Vi behöver en tydlig svensk utrikespolitik som skickar
              en signal av hopp till dem som i dag lever under ockupation, i
              konflikter och under förtryck, en utrikespolitik som sänder en
              tydlig signal till de kvinnor som i dag kämpar för att kunna mätta
              sina familjer på Gazaremsan, till de kurder runt om i Kurdistan
              som drömmer om att få tala sitt eget språk och till de barn som
              just nu växer upp bland sanddynerna i de västsahariska flyktinglägren.
              Vi förutsätter att nästa regering är en regering som erkänner
              Palestina och Västsahara.
            </seg>
            <seg xml:id="i-ab8e6fa46f61faf6-0">
              Vi vill se ett Sverige som spelar en aktiv och central roll i
              arbetet för fred och försoning, ett Sverige som aktivt engagerar
              sig i försöken att hitta en politisk lösning på de väpnade konflikterna
              i Syrien, Afghanistan, Colombia och Somalia, ett Sverige som står
              upp för samarbete och dialog med EU:s södra och östra partnerskap
              och där arbetet för de mänskliga rättigheterna får väga tyngre
              än snäva egenintressen i relationerna med såväl Egypten och Tunisien
              som Ukraina, Vitryssland och Kaukasien. Behoven av detta har inte
              minst understrukits av de fruktansvärda händelserna i Ukraina
              de senaste dagarna.
            </seg>
            <seg xml:id="i-4da1a16be778b58b-0">
              Herr talman! Vi vill se en regering som bygger sina relationer
              med Turkiet på solidaritet med Turkiets befolkning. Det är en
              regering som kan ha ett medlemskapsperspektiv för Turkiet men
              som samtidigt kan ge ett aktivt stöd till fredssamtalen i landet
              och också uppmärksamma de fundamentala utmaningar som Turkiet
              står inför när det kommer till respekten för de mänskliga rättigheterna.
            </seg>
            <seg xml:id="i-be1d0cd347943bd4-0">
              Herr talman! Vi vill se en feministisk utrikespolitik, en utrikespolitik
              som ser ojämlikheten mellan män och kvinnor runt om i världen,
              en utrikespolitik som sätter kampen för kvinnors rättigheter och
              jämställdhet högst på dagordningen. Arbetet för kvinnors säkerhet,
              möjligheter till utbildning och försörjning samt rätt till hälsa
              och sin egen kropp ska vara centrala frågor i Sveriges framtida
              internationella arbete.
            </seg>
            <seg xml:id="i-a38cf82c594678f7-0">
              Vi vill se en svensk säkerhetspolitik som ser att krig och väpnade
              konflikter drabbar män och kvinnor på olika sätt och i olika utsträckning.
              Vi vill att nästa svenska regering tillsammans med civilsamhället
              tar fram en ny och skarp svensk handlingsplan för arbetet med
              FN:s resolution 1325 om kvinnor, fred och säkerhet.
            </seg>
            <seg xml:id="i-a0bd6b6cce9d68f6-0">
              Vi vill att nästa regering sätter tydliga mål för biståndet.
              Minst 50 procent av det svenska biståndet ska gå till kvinnor,
              och vi vill öronmärka och se till att minst 10 procent av det
              svenska biståndet går till sexuell och reproduktiv hälsa och rättigheter.
              För trots att moderata biståndsministrar har talat om mödradödlighet
              är det ett faktum att en lägre andel av den svenska biståndsbudgeten
              i dag går till preventivmedel, säkra aborter och mödravård än
              2006. Det borde glädja till exempel Julia Kronlid från Sverigedemokraterna.
            </seg>
            <seg xml:id="i-a779011613b225e7-0">
              Vi ser att kvinnors rätt till sin egen kropp står under ständig
              attack. Vi ser hur regeringar till och med i Norge och Spanien
              vill inskränka aborträtten. Nästa svenska utrikesminister får
              inte tveka, får inte tystna i försvaret av aborträtten.
            </seg>
            <seg xml:id="i-4cbb2118e6331863-0">
              Vi i Vänsterpartiet vill att de modiga hbtq-aktivister som världen
              över just nu slåss för sin rätt att uttrycka sin sexualitet, könsidentitet
              och könsuttryck ska känna att de har en vän och allierad i Sveriges
              nästa regering. Samtidigt som vi i dag upprörs över utvecklingen
              i Ryssland och Uganda när det kommer till hbtq-personers situation
              är det ett faktum att just de organisationer som jobbar med hbtq-personers
              rättigheter har fått minskat svenskt bistånd de senaste åren.
            </seg>
            <seg xml:id="i-55c78d94c1011b9f-0">
              När svenska och ryska hbtq-aktivister greps i Moskva och flera
              av dem misshandlades för tio dagar sedan gick Sveriges utrikesminister
              Carl Bildt in i total medieskugga och gjorde exakt noll tweets.
              Jag har förstått att det är så man ska följa svensk utrikespolitik
              numera. Men när man några dagar senare ifrågasatte den svenska
              regeringens stöd till ja-sidan i Schweiz när det gäller det kommande
              inköpet av JAS Gripen-plan vaknade Carl Bildt till liv. Då gjorde
              han under ett dygn 37 tweets – som jag kunde räkna till – till
              stöd för denna kampanj för försäljning av svenska JAS Gripen-plan.
              Mycket tydligare än så blir inte Carl Bildts utrikespolitiska
              prioriteringar.
            </seg>
            <seg xml:id="i-106b9d2ae368b1b9-0">
              Herr talman! Vi vill se en utrikespolitik för nedrustning och
              fred. Vi vill att nästa regering står upp för och försvarar svensk
              militär alliansfrihet, i stället för att i tystnad urholka den
              steg för steg. Sveriges militära alliansfrihet har tjänat oss
              och vår omvärld väl och har möjlighet att göra det under lång
              tid framöver. Den har gett Sverige ett utrikespolitiskt handlingsutrymme
              och en möjlighet att spela en viktig roll för fred och nedrustning
              när den politiska viljan för detta har funnits.
            </seg>
            <seg xml:id="i-5a244c48129c545c-0">
              Nu ser vi dock att aldrig förr i Sveriges moderna historia har
              vårt land sålt så mycket vapen och krigsmateriel som under Carl
              Bildts tid som utrikesminister. Under hans sex första år som utrikesminister
              har vapen sålts till diktaturen Saudiarabien för 4 miljarder,
              till Förenande Arabemiraten för 1,7 miljarder och till Pakistan
              för nästan 7 miljarder kronor.
            </seg>
            <seg xml:id="i-606ab3651b04f092-0">
              Men det räcker nu. Vi kommer att kräva att nästa regering inför
              en ny skarp lagstiftning för svensk vapenexport som tydligt och
              utan undantag förbjuder vapenexport till diktaturer, krigförande
              stater och regimer som begår grova och omfattande brott mot de
              mänskliga rättigheterna.
            </seg>
            <seg xml:id="i-0863ce835ece08d9-0">
              Herr talman! Det är vår övertygelse att Sverige kan göra skillnad
              i världen. Men det är också vår övertygelse att det bara är en
              rödgrön regering som kan genomföra en kursändring i svensk utrikespolitik.
              Därför är vi i Vänsterpartiet tydliga med att vi vill se en regering
              med Socialdemokraterna, Miljöpartiet och Vänsterpartiet efter
              valet i september – en regering utan borgerliga partier. Tyvärr
              är vi ensamma i oppositionen om att ge ett sådant tydligt besked
              i regeringsfrågan.
            </seg>
            <seg xml:id="i-558df0f337af19e6-0">
              Socialdemokraterna står därför också inför ett vägval i dag.
              Utan samarbete med andra partier kan ni inte styra och regera
              det här landet. Om ni väljer att styra och regera tillsammans
              med borgerliga partier kommer ni inte kunna föra en utrikespolitik
              grundad i solidaritet, jämställdhet och engagemang för fred och
              nedrustning.
            </seg>
            <seg xml:id="i-c3ad74e27c1c7c2d-0">
              Därför är frågan är till Urban Ahlin: Är det tillsammans med
              Fredrik Malm och Jan Björklund ni ska öka Sveriges engagemang
              i FN eller värna den militära alliansfriheten? Är det tillsammans
              med Centern och Kerstin Lundgren ni ska genomföra ett förbud mot
              vapenexport och ta initiativ till nedrustningsfrågorna? Då säger
              jag nog trots allt: Lycka till!
            </seg>
            <seg xml:id="i-0bca8f9902ca42ca-0">
              Herr talman! Ett starkt vänsterparti kommer att vara garanten
              för att valet den 14 september inte bara innebär att vi byter
              statsråd i Arvfurstens palats utan också att vi lägger om kursen
              i svensk utrikespolitik och att vi lägger grunden för en svensk
              utrikespolitik grundad i solidaritet, rättvisa och feminism.
            </seg>
          </u>
          <note type="speaker" xml:id="i-1d22bc00c78517e9-0">
            Anf. 7 Utrikesminister CARL BILDT (M):
          </note>
          <u xml:id="i-b3291f1547b71e6c-1" who="unknown">
            <seg xml:id="i-6cd370d9b6bc0719-0">
              Herr talman! Det krävdes inga större politiska insikter för att
              inse att Hans Linde huvudsakligen ägnade sig åt att attackera
              Urban Ahlin. Det speglar också tillståndet i den rödgröna oppositionen,
              detta valår när utrikespolitiken kanske inte är en av de mest
              centrala frågeställningarna i valet men dock är en inte alldeles
              oviktig sådan.
            </seg>
            <seg xml:id="i-ce5754a252d7c94d-0">
              Men låt mig först säga att det är glädjande och viktigt med den
              enighet som vi har i denna kammare i reaktionen mot det som inträffar
              i Ukraina. Det handlar i grunden inte bara om dagen och det som
              har hänt nu, de som har dött nu, utan det handlar också om att
              dra slutsatser för framtiden. Urban Ahlin vet att nästan allt
              av det han sade är sådant som jag kan hålla med om i den delen.
            </seg>
            <seg xml:id="i-13dcbf6840d0e4af-0">
              Det som har hänt visar tydligt att vi behöver ett ännu starkare
              europeiskt samarbete, ett europeiskt samarbete där den utrikespolitiska
              delen kan uppträda med styrka, klarsyn och fasthet i avgörande
              utmaningar om fred och frihet, både på den europeiska kontinenten
              och annorstädes. Det finns de som vill söndra detta samarbete,
              som vill slita sönder det. Det finns de utanför Europeiska unionens
              gränser – jag ska inte nämna några namn, för vi vet vilka de är
              – som gärna skulle se en sådan utveckling. Det finns också de
              inom EU, också i denna kammare, som vill samma sak.
            </seg>
            <seg xml:id="i-7865210eab5fa5af-0">
              Det skulle bli ett Europa som är farligare, för friheten och
              för demokratin – förhoppningsvis inte omedelbart i Sverige, men
              vi ser i Kiev att det finns människor som drabbas av de krafter
              som i så fall kan släppas lösa. Vi såg det förr på Balkan. Vi
              kan i framtiden se det närmare oss. Det är viktigt.
            </seg>
            <seg xml:id="i-d2e6ffb5ec189448-0">
              Julia Kronlid försökte förklara var Sverigedemokraterna står.
              Det är så – vilket hon visade – att främlings- och Europafientligheten
              går hand i hand. Utlandet ska stängas ute. Murar ska byggas upp.
              Sverige ska bara vara för svenskar. Och vad som händer ute i världen
              ska vi inte bry oss om.
            </seg>
            <seg xml:id="i-9f639e9671572af5-0">
              Det kan kännas bekvämt för stunden att tro att vi lever på en
              liten ö. Att säga att det är förfärligt att kommunala beslut påverkas
              av vad som inträffar i Europa – välkommen till världen, välkommen
              till den moderna tiden, välkommen till en globaliserad värld!
              Vi påverkas av världen. Att ignorera vad som händer där, att vända
              ryggen mot Europa, är att försvaga Sveriges framtidsmöjligheter.
            </seg>
            <seg xml:id="i-1f14d8657d732072-0">
              Sverigedemokraterna ställer upp i Europavalet. Det tycker jag
              i grunden är bra. Det visar ju att ni inser att det finns något
              att göra också i Europa. Men Julia Kronlid kunde inte lämna några
              besked i den avgörande frågan om var ni ska sitta där. Ni måste
              ju in i en partigrupp. Det är bara att titta på hur det ser ut.
              Ni kommer att sitta där i ett hörn med småpartisterna. Det tror
              jag, om jag ska vara ärlig, att den alldeles överväldigande delen
              av det svenska folket kommer att känna en viss skam över, om detta
              kommer att inträffa. Jag tycker att det är viktigt att detta förhindras
              i det val till Europaparlamentet som vi står inför.
            </seg>
            <seg xml:id="i-6a0a65baa89ff0d3-0">
              Sedan hade jag, om jag ska vara ärlig, trott och kanske hoppats
              att någon utöver mig skulle ha nämnt det dokument som jag nu visar
              upp. Det är FN-rapporten om Nordkorea. Det har inte lagts fram
              en rapport så ohygglig på Förenta nationernas bord under hela
              den tid som jag kan komma ihåg. Det är tortyr dagligen. Det är
              tortyr systematiskt. Det är dödande i system. Det är politiska
              fångar, säkert över hundra tusen.
            </seg>
            <seg xml:id="i-2d70e6bec9a21c9b-0">
              Jag vill inte anklaga någon här för att vara för detta. Jag tror
              att vi alla känner avsky. Det enda politiska parti som jag har
              sett är för det är Sveriges Kommunistiska Parti. De är för den
              här regimen. De är väldigt små. Ingen skugga ska falla över Hans
              Linde i denna del – det är flera år sedan Vänsterpartiet vågade
              kalla sig kommunistiskt. Men ändå: Vi måste ta avstånd. Vi måste
              se det ohyggliga. Det är lite konstigt att ingen annan tog upp
              detta som är så starkt. Vi ska tala om frihet och rättigheter
              i allmänna ordalag, men vi ska också se det som faktiskt inträffar
              i vår omvärld.
            </seg>
            <seg xml:id="i-5faeb12cd6054e60-0">
              Till slut bara till Urban Ahlin igen: Jag är enig med honom i
              åtskilligt av vad han sade, och det tycker jag är viktigt.
            </seg>
            <seg xml:id="i-22dbed6ef2903a28-0">
              Sedan noterade jag att Urban har presenterat det socialdemokratiska
              diskussionsinlägget i den rödgröna debatten i dag på morgonen.
              Det är ju så det är: En regering är en regering. Och regeringspolitik
              formas i samarbete mellan olika partier. Nu har vi sett det senaste
              diskussionsinlägget i diskussionen om en möjlig rödgrön regerings
              utrikespolitik. Men tittar man på och lyssnar på de andra partiföreträdarna
              och de andra diskussionsinläggen är det lätt att se den djupa
              splittringen.
            </seg>
            <seg xml:id="i-7dd3f1ba84eec203-0">
              Europeiska unionen: Socialdemokraterna är för. Det tycker jag
              är bra. Miljöpartiet har inte riktigt bestämt sig för vad det
              tycker om EU. De har varit väldigt mycket emot Sveriges medlemskap.
              En del har kommit på att detta kanske inte var så klok politik,
              och såvitt jag förstår har därmed Miljöpartiet sjunkit ned i positionen
              att det inte har någon politik alls om Europeiska unionen. Och
              Vänsterpartiet är emot. Det är ett parti för, ett parti som inte
              har någon politik alls och ett parti emot. Och det handlar om
              Europapolitiken. Vi talar inte om någon perifer del av svensk
              utrikespolitik.
            </seg>
            <seg xml:id="i-757c66d09082b77d-0">
              Säkerhetspolitiken är inte heller alldeles ointressant. Socialdemokraterna
              är öppna för det partnerskap som vi har också med Nato i säkerhetspolitiken
              och det nordiska försvarspolitiska samarbetet. Miljöpartiet bromsar
              och bromsar. När de har bromsat bromsar de, och sedan bromsar
              de. När det gäller Vänsterpartiet har Hans Linde rätt: Det handlar
              inte bara om att byta utrikesminister. Han vill också ha en annan
              utrikespolitik. Vänsterpartiet är helt mot allt detta. Så i säkerhetspolitiken
              – jaha – är man också djupt splittrad.
            </seg>
            <seg xml:id="i-80d75d43ad4b6c18-0">
              Sedan var det handelspolitiken och frihandel. Det är inte heller
              en alldeles perifer fråga när det gäller framtiden för svensk
              välfärd, arbete och sysselsättning. Socialdemokraterna har sina
              protektionistiska tendenser så fort fackets intresse kommer in
              i sammanhanget. Då ska det vara lite murar. Men i huvudsak får
              man säga att de är för frihandel. Beträffande Miljöpartiet är
              det väl mer tveksamt, och Vänsterpartiet är igen i grunden emot.
            </seg>
            <seg xml:id="i-e7ff683e30811356-0">
              Som sagt: Välkommen! Det är bra, Urban, att du har producerat
              ditt debattinlägg. Vi har hört debattinläggen från de andra rödgröna
              partierna. Ni är splittrade om Europapolitiken. Ni är splittrade
              om säkerhetspolitiken. Ni är splittrade om handelspolitiken. Vad
              kan det bli av detta? Jag såg Per Gahrton, Miljöpartiet, som sade
              något om att Löfven är en vapenhandlare och kärnkraftsentusiast.
              Så låter det i den interna debatten i den rödgröna alliansen.
            </seg>
            <seg xml:id="i-75f64e75b155ffdf-0">
              Vi är fyra partier i vår allians. Vi har en stark, enad och i
              omvärlden respekterad utrikespolitik. Låt oss inte ersätta den
              med en röra!
            </seg>
          </u>
          <note type="speaker" xml:id="i-9532ef8c9fdd7eb3-0">
            Anf. 8 URBAN AHLIN (S):
          </note>
          <u who="urban_ahlin_3d7d45" xml:id="i-c0797a30b1347c27-1">
            <seg xml:id="i-6410f8f20cc8800f-0">
              Herr talman! Det är tur för Carl Bildt att han har varit ute
              och rest så mycket att han inte var med på Folk och Försvars konferens
              uppe i Sälen. Hade han varit det hade han sett något som handlar
              om splittring.
            </seg>
            <seg xml:id="i-e989e7a4e3f3ba32-0">
              En statsminister är uppe och säger: Vi har den här synen på försvaret
              och Ryssland. Sedan kommer en vice statsminister upp och säger:
              Nej, vi tycker precis tvärtom. Och i korridorerna sprang kristdemokrater
              omkring med material som markerade mot vad statsministern hade
              sagt om försvaret som ett särintresse.
            </seg>
            <seg xml:id="i-2fb9dd7818b698c2-0">
              Hade jag varit utrikesminister hade jag nog taggat ned lite grann
              och sett att det finns en grym splittring på din sida. Hur är
              det med Natomedlemskapet, Carl? Är ni överens på er sida om hur
              ni ska ha det med Natomedlemskapet? Den nya biståndsministern
              och den gamla har hållit på att jobba med en biståndspolitisk
              plattform som är två år försenad. Varför då? Jo, därför att ni
              är djupt splittrade.
            </seg>
            <seg xml:id="i-4507b642991cd1cc-0">
              Vi här i riksdagen har yrkat på krav på erkännande av Palestina.
              Det finns partier i den borgerliga regeringen som också tycker
              det, och det finns stämmobeslut på det i en del partier. Ändå
              är det ett enormt liv om att det kan finnas lite olika åsikter
              på den rödgröna sidan.
            </seg>
            <seg xml:id="i-e06a006c6ecf4fb9-0">
              Utrikesministern tog upp till exempel frihandel. Det var jättelänge
              sedan som jag var politisk sekreterare till Leif Pagrotsky som
              var handelsminister. Redan på den tiden skrev vi gemensamma artiklar
              med Vänsterpartiet och Miljöpartiet om hur vi såg på frihandeln.
              Ingenting har förändrats sedan dess.
            </seg>
            <seg xml:id="i-c725c89d8b2a479b-0">
              Exempelvis det som Hans Linde tog upp i sitt inlägg om fackliga
              rättigheter är någonting som jag fullständigt skriver under på.
              En av de stora utmaningarna i vår utrikespolitik är att lyfta
              fram frågor om utnyttjandet av arbetare i världen. Jag tycker
              att det är helt korrekt att Hans Linde gör det.
            </seg>
            <seg xml:id="i-98246c2cc5173427-0">
              Bodil Ceballos lyfter fram klimatfrågan. Där måste vi vara mer
              aktiva i EU. Vi kan inte släpa efter.
            </seg>
            <seg xml:id="i-f2df3106f6fb3228-0">
              Det är klart att det är olika partier som går till val med olika
              politik. Men det är klart att vi kommer att klara av att regera
              tillsammans om det nu blir i den konstellationen.
            </seg>
            <seg xml:id="i-41af7810bff89448-0">
              Men låt mig vara ärlig mot Hans Linde när han frågar hur regeringsalternativen
              exakt ser ut. Det har vi svarat på. Vi i denna kammare måste ta
              ansvar för ett valresultat. Alla som följer debatten vet att valresultatet
              kan se mycket knepigt ut. Det kan vara vågmästarposition för ett
              parti som vi inte vill ska ha en vågmästarposition. Men landet
              måste förr eller senare ändå styras av oss som är valda i denna
              kammare. Exakt hur det kommer att se ut vet vi inte. Men vi ger
              ett svar på hur vi ser på det, vilka som är våra naturliga samarbetspartner,
              vilka vi kan vara beredda att samarbeta med och vilka som vi inte
              vill samarbeta med.
            </seg>
            <seg xml:id="i-5c1a020d9eaa1553-0">
              Carl Bildt tar stora ord i sin mun. Jag ska nämna några saker
              när det gäller till exempel FN-rapporten om Nordkorea. Hade jag
              haft 30 minuter på mig hade jag också talat om det. I vår alternativa
              utrikesdeklaration nämner vi naturligtvis de groteska övergrepp
              som sker i Nordkorea. Det är ingen tvekan om det. De ska naturligtvis
              fördömas vid varje tillfälle. Sverige har unika möjligheter att
              göra det eftersom vi har en ambassad i Nordkorea. Jag vet inte
              hur många gånger som du, Carl Bildt, skickar upp ambassadören
              till nordkoreanska UD med protestlistor. Jag har i alla fall inte
              sett det så ofta. Det har mer handlat om att kunna hjälpa USA
              och andra som vi är skyddsmakt över. Men du kanske kan passa på
              att skicka upp ambassadören och protestera mot det som du ser
              i den där FN-rapporten. Det kan vi vänta på.
            </seg>
            <seg xml:id="i-f6ab74083f09c813-0">
              När det gäller Syrien har vi socialdemokrater länge krävt att
              den svenska regeringen måste förbereda sig för en kommande internationell
              fredsinsats i Syrien. Vi har svårt att se hur det ska kunna komma
              en fredsförhandlad lösning där det inte krävs att det finns en
              internationell närvaro där som med internationella trupper säkrar
              fred och säkerhet i Syrien. Vi tycker att det är jättekonstigt
              att regeringen hela tiden nekar till att ens gå till försvaret
              och säga: Ni behöver förbereda er utifall att vi kommer till det
              lyckosamma läget att vi ändå får en framförhandlad fred i Syrien.
            </seg>
            <seg xml:id="i-8cf1cfc6e95d5cd8-0">
              Vi socialdemokrater har också lyft fram att regeringen sade nej
              till FN:s förfrågan om att delta på Golanhöjderna i Undofstyrkan.
              Irland gick in i Undofstyrkan och fick mycket kredd i Förenta
              nationerna för att man gjorde det. Nu minskar Irland sitt deltagande
              i insatsen i Libanon. Då har vi meddelat regeringen att vi tycker
              att det är rimligt att Sverige faktiskt ställer upp med FN-soldater
              i Unifilinsatsen. Blir det sedan ett sådant läge i Syrien att
              det behövs trupper där är det lätt att flytta över trupper från
              Libanon till Syrien. Inte heller i fråga om detta får vi några
              svar från regeringen om hur man ser på det.
            </seg>
            <seg xml:id="i-384b9ed023064dbc-0">
              Jag delar Hans Lindes åsikt om alliansfriheten. Jag tycker att
              det är klokt sagt. Den militära alliansfriheten har skapat en
              handlingsfrihet för Sverige som vi naturligtvis ska använda i
              vårt FN-arbete och i vårt nedrustningsarbete.
            </seg>
            <seg xml:id="i-12f26b51447d9978-0">
              Jag ska återigen säga någonting om nedrustningsarbetet, Carl
              Bildt. Mexiko anordnade i förra veckan en stor konferens. Mer
              än 140 länder var involverade i detta initiativ för att peka på
              de humanitära konsekvenserna av ett kärnvapenkrig. Sverige anmälde
              sig efter att anmälningstiden hade gått ut. Man höll en låg profil,
              sade ingenting och erbjöd sig inte heller att fortsätta arbetet
              med någon senare konferens. Det är rätt dåligt, måste jag säga.
            </seg>
            <seg xml:id="i-45baa685f5ff160a-0">
              Jag ska också nämna Afghanistan eftersom denna kammare under
              många år har tagit beslut om att sända militära trupper dit. Alla
              vet nu att vi drar ned den militära insatsen och ökar på biståndssidan.
              Vi hoppas alla att de kommande valen i Afghanistan ska ge en legitimitet
              till den afghanska ledningen eftersom det är nödvändigt.
            </seg>
            <seg xml:id="i-c23ab982df355933-0">
              Men det finns några faktorer till som är oroande. Sverige har
              förbundit sig under tio år. Vi har förbundit oss med över 8 miljarder.
              Det är naturligtvis bra att vi bidrar så mycket till Afghanistans
              utveckling långsiktigt. Men vi måste också vara tydliga gentemot
              den afghanska regimen att om man inte gör någonting åt korruptionen
              och att biståndets effektivitet därför kommer att vara minimalt
              måste vi naturligtvis fundera på om vi verkligen ska ge så mycket
              bistånd till Afghanistan.
            </seg>
            <seg xml:id="i-f71550fccc12003f-0">
              Karzai försöker nu få in också talibaner i den politiska processen.
              Om den afghanska ledningen för att locka in dem tar beslut som
              kommer att kränka kvinnors, barns och andra människors rättigheter
              måste vi naturligtvis fundera på om vi inte ska ställa krav på
              att biståndet ska minska.
            </seg>
          </u>
          <note type="speaker" xml:id="i-ee14dc2f9a5a0827-0">
            Anf. 9 BODIL CEBALLOS (MP):
          </note>
          <u who="bodil_ceballos_02855b" xml:id="i-396958f159861fbe-1">
            <seg xml:id="i-3f5c63744f02f871-0">
              Herr talman! Jag känner inte heller igen den bild som Carl Bildt
              ger av Sverige som en nedrustningsaktör. Vi har förvisso fått
              en del glädjande rapporter från nedrustningsmötet i Mexiko. Bland
              annat har frågan om de humanitära konsekvenserna av kärnvapen
              tagits upp, och ett stort antal länder har drivit på för ett förbud.
            </seg>
            <seg xml:id="i-85e9488224134d82-0">
              Jag hade hoppats att Sverige skulle ta till orda på konferensen.
              Men så var inte fallet, utan Sverige satt tyst. Å andra sidan
              kanske det var bättre med tanke på att Sverige de senaste åren
              agerat mer som bromskloss än som aktiv aktör för att driva på
              nedrustningsarbetet. Men det är inte bara nedrustningsarbetet
              som bromsas av Sverige.
            </seg>
            <seg xml:id="i-c940edd1841f0b9a-0">
              Det är dags att vi gör ett bokslut över dessa två mandatperioder
              med moderat utrikespolitik. Dessa år har Sverige alltmer kommit
              att präglas av dubbla standarder. Vi säger en sak och gör en annan.
              Regeringen säger sig stå på folkens sida i demokratiseringskampen
              i Mellanöstern, men i själva verket beväpnar vi deras förtryckare.
              Regeringen säger att vi är en föregångare i klimatfrågan men sviker
              i själva verket våra klimatlöften till FN. Regeringen säger att
              vi är för yttrandefriheten, och inte minst friheten på nätet,
              men sedan deltar vi aktivt i USA:s massövervakning av privatpersoner.
              Regeringen säger också att vi vill se resultat av biståndet, men
              sedan skär vi ned och använder pengarna till annat, inklusive
              de egna lönerna.
            </seg>
            <seg xml:id="i-7587554e351801a7-0">
              Sveriges utrikespolitik är inte vad den utger sig för att vara.
              Frågan är om det ens är värdigt att kalla den svensk utrikespolitik.
              I den bemärkelsen förväntar sig människor att Sverige ska stå
              upp för sina grundläggande värderingar, inte bara i ord utan också
              i handling.
            </seg>
            <seg xml:id="i-99d2d62a600319e7-0">
              Herr talman! Efter snart åtta år med bara moderater på UD är
              det dags att byta ledning. Sverige behöver en värderingsdriven
              utrikespolitik värd namnet. Jag hoppas att vi får ett skifte av
              regering den 14 september 2014.
            </seg>
            <seg xml:id="i-8eafa5047e63976e-0">
              Jag hade egentligen tänkt ta upp några andra saker först. Men
              ministern sade en massa saker som jag behövde kommentera.
            </seg>
            <seg xml:id="i-ec54fbf85039c961-0">
              Carl Bildt tyckte att det var konstigt att vi inte har tagit
              upp rapporten om Nordkorea. Jag tycker att det är konstigt att
              ministern aldrig tar upp de rapporter om klimatet som kommer under
              årens lopp och som jag förväntar mig att ministern tar upp. I
              frågan om Nordkorea har vi ingen annan uppfattning än regeringen,
              och därför behöver inte alla ta upp samma sak.
            </seg>
            <seg xml:id="i-e6c20011af0d3d63-0">
              En annan fråga som jag tänker på är om Europa drog någon lärdom
              alls av den arabiska våren. När upproret i Tunisien startade var
              det många europeiska ministrar som snabbt tog regimen i försvar
              i stället för att stå på folkets sida. När upproret i Libyen bröt
              ut var det väldigt svårt att till att börja med kritisera Gaddafi
              med tanke på att han faktiskt hade skrivit på avtal om att ta
              emot de flyktingar som vi inte själva ville ha kvar i Europa.
              När demonstrationerna i Gulfländerna pågick var det märkligt tyst
              från EU. Det kanske inte var så konstigt. Det är många EU-länder
              som säljer vapen dit. När det handlar om Syrien är det många länder
              som har stor handel med Syrien. Då är det också svårt att ställa
              sig bakom sanktioner, inte minst från Sverige som till och med
              försökte sälja övervakningsutrustning till regimen. Så listan
              kan göras mycket lång över EU-länder som haft mycket starka band
              till diktatorerna i stället för till folken.
            </seg>
            <seg xml:id="i-db5a4763cc56a832-0">
              Men den arabiska våren har inte stannat på andra sidan Medelhavet.
              Den har fortplantat sig in i inte minst södra Europa. I spåren
              av den från Bryssel påtvingade åtstramningspolitiken har Portugal,
              Spanien, Italien och Grekland genomlevt stora och ibland våldsamma
              demonstrationer.
            </seg>
            <seg xml:id="i-c0f0c1568bf543bc-0">
              Men då Ukrainas regim möter demonstrationer med våld protesterade
              vi i EU mycket högljutt redan innan det gick över styr som det
              har gjort. Men då Grekland gör detsamma är vi tysta. Då länder
              utanför EU inskränker demonstrationsrättigheter protesterar vi.
              Men när Spanien gör det är vi tysta.
            </seg>
            <seg xml:id="i-1b2f11850d7ddf95-0">
              Herr talman! Det är dags att vi återupplivar EU-ländernas gemensamma
              värdegrund som bygger på respekt för de mänskliga rättigheterna,
              inte bara i vackra formuleringar i utrikesdeklarationen utan också
              i praktisk handling. Det är dags att stå på medborgarnas sida,
              inte på ministerkollegernas.
            </seg>
            <seg xml:id="i-2cb0a3f47d53259d-0">
              Det är också dags att tydligt ta avstånd från dödsstraff oberoende
              av vilket land som utdömer och verkställer straffen. Det går inte
              att avfärda Irans upptrappning av antalet verkställda dödsdomar
              med att det handlar om narkotikabrott, som ministern svarade mig
              nyligen, i synnerhet inte när vi vet att det är en överrepresentation
              av personer från minoriteterna som avrättas och när vi vet att
              åtalspunkter inte alltid överensstämmer med verkligheten. Den
              senaste statistiken jag har hittat över länder som har verkställt
              dödsstraff är från 2012. Då toppade Kina, följt av Iran, Irak,
              Saudiarabien och USA.
            </seg>
            <seg xml:id="i-6b603d5f2f1c9128-0">
              Det är också dags att stå upp för kvinnors rättigheter varhelst
              i världen de hotas – även i EU-länder. Det är positivt att den
              svenska EU-ministern Birgitta Ohlsson protesterat kraftfullt mot
              det spanska förslaget om inskränkningar i aborträtten. Hon säger
              rent ut att det är skamligt att det existerar länder i EU som
              inskränker kvinnors rätt till abort. Det är inte bara Birgitta
              Ohlsson som protesterar; kvinnor och män har runt om i Europa
              protesterat på många olika sätt mot detta nya lagförslag, och
              jag sällar mig till den skaran.
            </seg>
            <seg xml:id="i-efcbabb35646cdaa-0">
              Det är dock inte bara i EU-landet Spanien som kvinnors rätt att
              själva bestämma över sina kroppar är ifrågasatt – Malta, Polen
              och Irland är av samma bakåtsträvande kaliber. Dessa bakåtsträvande
              tendenser ses också på hbtq-området. Nu i OS-tider är mångas blickar
              riktade mot Rysslands kränkningar av hbtq-personers rättigheter,
              men också inom EU förekommer brott mot grundläggande mänskliga
              rättigheter för hbtq-personer. Här behöver Sverige och EU bli
              mer aktiva. EU måste kunna utdöma sanktioner mot medlemsländer
              som inte respekterar grundläggande mänskliga rättigheter.
            </seg>
            <seg xml:id="i-5a4a1be2e5345699-0">
              Jag får fortsätta med några andra synpunkter i mitt nästa inlägg.
            </seg>
          </u>
          <note type="speaker" xml:id="i-cb94a0f6cc4c23a3-0">
            Anf. 10 JULIA KRONLID (SD):
          </note>
          <u who="julia_kronlid_bdd5b3" xml:id="i-4df38aebd995118d-1">
            <seg xml:id="i-b84cf4c48ad94ecf-0">
              Herr talman! Vi kan återigen se hur Carl Bildt vill föra en skrämseltaktik
              mot EU-kritiska röster. Det är skamligt att man inte ska kunna
              kritisera en överstatlig inriktning i EU utan att vår utrikesminister
              stämplar EU-kritik som främlingsfientlighet och fascism. Det är
              rent befängt att man inte kan föra en saklig debatt. Jag är trött
              på det svenska debattklimatet där man inte kan föra fram kritik
              på olika områden utan att det ska ges olika epitet och anklagas
              för olika saker.
            </seg>
            <seg xml:id="i-1de1220912a21423-0">
              Lyssnade inte utrikesministern på vad jag försökte föra fram?
              Vi är för ett mellanstatligt samarbete. Och nej, vi vill fortfarande
              inte bygga några murar. Jag har inte sett några murar byggas runt
              Norge och Schweiz, som inte är med i EU. Varför ska det vara synonymt
              med murar att man kritiserar överstatlighet? Jag förstår inte
              den kopplingen. Och nej, vi vill inte vända omvärlden ryggen.
              Vill inte utrikesministern lyssna på vad jag försökte säga? Vi
              vill hjälpa så många som möjligt, till exempel i Syrien. Vi tycker
              inte att man gör tillräckligt i den oerhörda situation som råder
              där.
            </seg>
            <seg xml:id="i-bb9b93aede72cee7-0">
              Vad gäller Nordkorea hade jag planerat att säga någonting om
              det; man får tyvärr inte plats med hela världen på tolv minuter
              även om man så önskar. I förra årets utrikespolitiska debatt nämnde
              jag, i samband med att jag uttalade stöd för olika förföljda kristna,
              de fruktansvärda fångläger som nu uppmärksammas i medierna. Där
              hålls bland annat kristna fångna, kanske av den enda anledningen
              att de äger en bibel. Där finns också politiska fångar som plötsligt
              bara försvunnit dit och som inte ens vet vad de är anklagade för.
            </seg>
            <seg xml:id="i-f7a94a22c7e7507f-0">
              I förra årets utrikespolitiska debatt fick det jag sade ingen
              respons, varken från regeringen eller från medierna. Jag är därför
              glad att Carl Bildt nu reagerar på FN-rapporten om övergrepp såsom
              omfattande tortyr, summariska avrättningar, tvångsaborter och
              våldtäkter. Det saknar motstycke i grymhet och påminner om nazismens
              fångläger. Regimen använder dessutom svält som vapen mot den egna
              befolkningen. Jag håller med: Denna situation måste följas upp
              av omvärlden – detta kan bara inte fortgå.
            </seg>
            <seg xml:id="i-079c51197afa48a5-0">
              Jag vill å andra sidan säga att det är tråkigt att utrikesminister
              Carl Bildt inte nämner någonting om förföljda folkgrupper, bland
              annat kristna, som har varit väldigt utsatta den senaste tiden.
              Vi hörde nyligen nyheter från Nigeria att den islamistiska gruppen
              Boko Haram gjort sig skyldiga till ett våldsbrott där runt hundra
              personer dog. Min kollega Markus Wiechel kommer att nämna mer
              om situationen för kristna senare i dagens debatt.
            </seg>
            <seg xml:id="i-a76cc6b9ff05d696-0">
              Herr talman! Jag har nyligen varit på besök i Israel. Ett av
              de viktigaste budskapen jag fick med mig hem från resan var vikten
              av normalisering i relationen mellan judar och araber. På resan
              mötte vi en muslimsk reporter med medborgarskap i Israel. Innan
              hans föredrag började småpratade han med en jude som var på väg
              ut efter att ha föreläst för oss. De kramade om varandra och sade:
              Om alla var som vi hade det varit fred i dag.
            </seg>
            <seg xml:id="i-5bc0760bd93ab543-0">
              Reportern berättade att han förut arbetat åt palestinska myndigheter
              men nu arbetade åt israeliska medier. Denne muslimske reporter
              framhöll att hans rättigheter som journalist vad gäller yttrandefrihet
              var bättre tillgodosedda i israeliska medier än i palestinska.
              Han var uppriktigt oroad över det bristande styre palestinska
              myndigheten i dag står för, där yttrandefriheten är starkt begränsad.
              Stöder man inte Abbas kan man hamna i fängelse.
            </seg>
            <seg xml:id="i-3fbbb8cd362b2f6c-0">
              Tro mig; jag är glad att Abbas har gått med på att förhandla
              med Israel, och jag hoppas på en politisk lösning båda parter
              kan gå med på. Men om fred ska vara långsiktigt möjlig i Mellanöstern
              är det också av stor vikt att den palestinska myndigheten och
              företrädare för denna inte bara talar om fred utåt, när det passar,
              utan också till sina egna. Det finns uppgifter om att budskapen
              är tvetydiga. Det är inte trovärdigt av Abbas att utåt säga att
              palestinska myndigheten tar avstånd från terrorism samtidigt som
              myndigheten hyllar och belönar dem som har begått terroristdåd.
            </seg>
            <seg xml:id="i-065247e5113cf8a6-0">
              I palestinska barnprogram får barn lära sig att rita kartor av
              ett land utan Israel, och judar benämns som barbariska apor och
              söner till grisar. Detta handlar inte bara om uttalanden från
              enskilda personer eller program, utan det pågår en systematisk
              demonisering av judar som är helt legitimerad av palestinska myndigheten.
              Det fanns också stora skyltar utanför de palestinska områdena
              som varnade för att det var farligt för judar att vistas där.
              Många gånger kritiseras Israel för sina gränskontroller vid infärd
              i och utfärd från Västbanken för att de begränsar palestiniernas
              rörelsefrihet, men de här skyltarna talar man sällan om.
            </seg>
            <seg xml:id="i-0e6e67c9b0ba49b0-0">
              Sverige betalar årligen ut stora summor i bistånd till palestinska
              myndigheten. Det är dags att utrikesminister Carl Bildt och Sveriges
              regering ställer krav på palestinska myndigheten att ta avstånd
              från antisemitism och sluta belöna och hylla terrorister. De ska
              också respektera grundläggande rättigheter för sin egen befolkning.
              Annars bidrar Sverige indirekt till inskränkt yttrandefrihet,
              hat och terror, vilket motverkar en långsiktig fred.
            </seg>
            <seg xml:id="i-a3ef08cec8dabdc7-0">
              I de israeliskt kontrollerade områdena på Västbanken finns också
              industrier där palestinier och judar arbetar sida vid sida och
              bygger upp kontakter som skapar förutsättningar för fred. Dessa
              vill EU och vissa partier i Sverige bojkotta, för att de ligger
              på fel ställe. Jag hoppas att man är medveten om att detta kommer
              att drabba även många palestinier med arbetslöshet och förhindra
              värdefulla, fredliga mötesplatser. Visst ska vi kritisera Israel
              när de utför handlingar som är provocerande och försvårande i
              en fredsprocess, men jag tror inte att en bojkott kommer att leda
              till fred. Det slår mot fel personer.
            </seg>
          </u>
          <note type="speaker" xml:id="i-6115add58b83d075-0">
            Anf. 11 HANS LINDE (V):
          </note>
          <u who="hans_linde_857e1f" xml:id="i-7b861631c8a691c6-1">
            <seg xml:id="i-699c63e8c2731410-0">
              Herr talman! Valet i september innebär ett utrikespolitiskt vägval
              för vårt land. Det är ett vägval när det kommer till värderingar
              – om vi ska fortsätta en politik grundad i girighet eller om vi
              ska ha en politik grundad i solidaritet, rättvisa och omtanke.
            </seg>
            <seg xml:id="i-cebaf0921cb53332-0">
              Det är dock även ett vägval som är oerhört konkret: Ska vi fortsätta
              sälja vapen till Saudiarabien eller inte? Ska Sverige erkänna
              Palestina eller inte? Ska vi stå upp för hbtq-personers rättigheter
              och försvara aborträtten, eller ska vi fortsätta med den kompakta
              Bildtska tystnaden på detta område? Ska vi vara ett land som även
              i fortsättningen är militärt alliansfritt, eller ska vi undergräva
              alliansfriheten och närma oss Nato? Ska vi vara ett land som är
              aktivt i nedrustningsarbetet, eller ska vi luta oss tillbaka på
              gamla meriter?
            </seg>
            <seg xml:id="i-19e4c529a3080e2c-0">
              Detta vägval står hela svenska folket inför – eller nästan hela
              svenska folket, för jag noterar att Carl Bildt vägrar tala om
              de här frågorna. I all välmening, Carl Bildt: En arrogant debattör
              blir inte med omedelbarhet en bra debattör. Sluta upp med pajkastningen
              och tjuvnypen, och diskutera de seriösa vägval vi står inför!
              Varför klarar du inte av att ta en seriös debatt om de faktiska
              utrikespolitiska val vårt land står inför?
            </seg>
            <seg xml:id="i-cc1453c5ab12b3d5-0">
              Jag har varit utrikespolitisk talesperson för Vänsterpartiet
              i snart åtta år, och jag har följt den utrikesminister Carl Bildt
              som har synts och hörts. Men vad har Carl Bildt egentligen sagt
              under de här åren? Vilka avtryck har han egentligen gjort? När
              jag reser i världen, träffar utländska gäster här eller träffar
              utländska diplomater är den vanligaste frågan jag får: Vart har
              Sveriges röst tagit vägen i världen?
            </seg>
            <seg xml:id="i-b17e85a176ef99a3-0">
              Vårt land har ett starkt engagemang för och en stark historia
              av att stå upp för avkolonialisering och frihet. Det har gett
              oss en unik position i stora delar av världen. Det har gett oss
              en möjlighet till dialog och till att spela en central roll för
              att bidra till politisk förändring.
            </seg>
            <seg xml:id="i-b1ff50a7e028200c-0">
              Inom hela FN-systemet har vi åtnjutit en stark position som stor
              ekonomisk givare men också som engagerad medlem, men förtroende
              är en färskvara.
            </seg>
            <seg xml:id="i-2765f1c74af1dae3-0">
              Vi kan konstatera att under de åtta åren med borgerlig regering
              har man kapat band, bränt relationer och vänt stora delar av världen
              ryggen. I stället har man byggt sin utrikespolitik på en snäv
              allians med en liten krets stater i Europa och Nordamerika. Det
              understryks inte minst i dagens utrikespolitiska deklaration.
              Den värld som finns bortom Gibraltar sund tillägnas bara pliktskyldiga
              bisatser. Allra tydligast blir det kanske när Carl Bildt har mage
              att stå i denna talarstol och säga, och jag citerar ur utrikespolitiska
              deklarationen: Sverige tillhör de länder som tar emot flest flyktingar.
              Då missar han att det finns en värld utanför EU, för jämfört med
              Pakistan, Libanon och Jordanien är Sverige en lilleputt när det
              kommer till flyktingmottagande. Denna värld utanför den europeiska
              kontinenten finns inte i Carl Bildts världsbild.
            </seg>
            <seg xml:id="i-f7fb1cd4d6db1201-0">
              I dag meddelar Carl Bildt att Sverige ska kandidera till FN:s
              säkerhetsråd. Det är ett sent och ett halvhjärtat besked. Efter
              åtta år av totalt ointresse för FN-systemet, efter att den borgerliga
              regeringen använt FN-organen som budgetregulatorer för att justera
              den svenska budgeten och efter att den borgerliga regeringen ägnat
              sig åt någon sorts variant av den brända jordens taktik i sin
              utrikespolitik i Latinamerika, södra Afrika och delar av Asien
              är så klart chanserna för Sverige minimala att bli invalt i säkerhetsrådet.
              Det är väl därför som Carl Bildt nu avslutar sin tid som utrikesminister
              med att lämna över en kandidatur till en ny regering, en kandidatur
              som han själv har bränt alla chanser att lyckas.
            </seg>
            <seg xml:id="i-df8bad5c007f113d-0">
              Carl Bildt har under hela sin politiska karriär beskrivit sin
              egen politik som den enda vägens politik. Så låter det också i
              dag: Vi står inför ett val, Carl Bildt eller avgrunden. Det är
              självklart inte sant. Varje land står inför ett vägval. Varje
              land kan välja olika riktningar. Så är det också i dag.
            </seg>
            <seg xml:id="i-9eea959be523f0a6-0">
              Om vi tittar ut över Europa ser vi en lång rad exempel på länder
              som tar progressiva initiativ, går före och agerar självständigt.
              Det som saknas är inte möjligheten att föra en aktiv utrikespolitik.
              Det som saknas är den politiska viljan.
            </seg>
            <seg xml:id="i-42112e3e1b548c1c-0">
              Vi såg hur den rödgröna regeringen i Norge aktivt tog initiativ
              till en fredsprocess i Colombia. Vi såg hur Finland spelade en
              aktiv roll i att få till stånd en fredsprocess i Acehprovinsen
              i Indonesien. Island har erkänt Palestina sedan flera år tillbaka.
              På vilka områden har Sverige tagit initiativ till medling och
              fredsförhandlingar?
            </seg>
            <seg xml:id="i-fee25cdcaaf5983b-0">
              Den tidigare norska regeringen tog också initiativ till ett förbud
              mot klustervapen 2007. Det har i dag 113 länder undertecknat.
              Vi ser hur Österrike nu ska stå värd för en internationell konferens
              om kärnvapnens humanitära katastrofer och konsekvenser. Finland
              var en av de centrala initiativtagarna till ett Arms Trade Treaty,
              ett globalt vapenhandelsavtal.
            </seg>
            <seg xml:id="i-b64dd8ea52c793e0-0">
              Vad är Sveriges avtryck? Vad är Sveriges initiativ?
            </seg>
            <seg xml:id="i-2ad6e1f65e6def9d-0">
              I dag lanseras Europeiskt fredsinstitut. Det kommer ju lägligt
              för en utrikesminister som är på väg ut, som nu börjar spana efter
              reträttposter. För mig som vänsterpartist är nedrustningsfrågorna
              och fredsfrågorna så mycket viktigare än så.
            </seg>
            <seg xml:id="i-1500a3c59a4c66d7-0">
              Carl Bildt, ta nu chansen att ge besked i de centrala vägval
              som vårt land står inför och lägg ned pajkastningen! Det svenska
              folket förtjänar så mycket bättre.
            </seg>
          </u>
          <note type="speaker" xml:id="i-d01fe0f3cc5bbc23-0">
            Anf. 12 FREDRIK MALM (FP):
          </note>
          <u xml:id="i-b3291f1547b71e6c-2" who="unknown">
            <seg xml:id="i-176f58128a4a4109-0">
              Stora delar av befolkningen har fått nog, och vi förstår det.
              Vår solidaritet finns med dem som demonstrerar för demokrati och
              europeisk integration, på Majdantorget i Kiev och runt om i hela
              Ukraina. Janukovytj har, som vår utrikesminister tidigare sade,
              blod på sina händer. Omvärlden måste nu agera genomtänkt på ett
              sätt som stärker de demokratiska krafterna i Ukraina och inte
              acceptera de övergrepp som sker.
            </seg>
            <seg xml:id="i-f07a648a874760ac-0">
              Herr talman! Över 100 000 människor har dödats i Syrien. Mer
              än 2,4 miljoner syrier är registrerade flyktingar i FN:s läger
              i grannländerna. Målet är att 30 000 av dessa ska kunna få vidarebosättningsplatser
              som kvotflyktingar detta år. Det saknas fortfarande mer än 10
              000 platser. Det vore en skam för omvärlden om man inte ens klarade
              av att hjälpa de allra mest utsatta flyktingarna från Syrien.
            </seg>
            <seg xml:id="i-4115ac8d9acc7645-0">
              Regeringen och oppositionen i Syrien kommer inte att avsluta
              detta blodbad. Det står klart och tydligt då samtalen i Genève
              inte har lett någonvart. Pressen måste nu öka på de stater som
              eldar på detta krig, inte minst Iran, Ryssland och Saudiarabien,
              att stoppa vapentillförseln och finansieringen av striderna.
            </seg>
            <seg xml:id="i-dfa0acbaa1ad0264-0">
              Herr talman! Situationen i Centralafrikanska republiken är mycket
              allvarlig. Tusentals civila har dödats eller tvingats fly. Huvudstaden
              Bangui har i stort sett tömts på sin muslimska befolkning den
              senaste veckan. Afrikanska unionen och franska styrkor är på plats
              i landet, och det planeras nu för en EU-insats.
            </seg>
            <seg xml:id="i-286bbe73d8488f05-0">
              Sverige bör delta i denna insats, och vi bör skicka trupp. Vi
              talar ofta om skyldigheten att skydda, vi talar om Bosnien och
              Hercegovina och Rwanda, men nu kan vi bidra till att stävja en
              konflikt som riskerar att helt spåra ur och sprida sig regionalt
              till Darfur, Tchad eller att Centralafrikanska republiken blir
              någon sorts plats för Boko Haram eller andra terrorister i regionen.
              Sverige bör också bidra finansiellt till Afrikanska unionens insats
              i Centralafrikanska republiken. Insatsen saknar resurser, och
              det är ett akut behov att skydda civila i landet.
            </seg>
            <seg xml:id="i-a87899c490a7ee1b-0">
              Herr talman! De förhandlingar som har förts mellan Iran och den
              så kallade P 5 + 1-gruppen eller EU 3 + 3-gruppen har kommit till
              stånd tack vare de tuffa sanktionerna mot Iran. Förhoppningsvis
              går det att nå en lösning rörande Irans kärnprogram. Men vi ser
              inga tecken på att Iran skulle ändra beteende när det gäller mänskliga
              rättigheter eller regimens destruktiva agerande i regionen. Omvärlden
              måste med kraft markera mot de omfattande avrättningarna, mot
              förtrycket i Iran, mot stödet till Bashar al-Asads krigsmaskin
              i Syrien och mot terrorismen mot judar. 75 miljoner iranier har
              rätt att leva i frihet. De har rätt att tycka och tänka fritt
              utan att riskera att torteras sönder och samman av landets säkerhetspolis.
            </seg>
            <seg xml:id="i-ff2e992933602ad4-0">
              Herr talman! Vi har i dag presenterat vår gemensamma utrikespolitik
              inom den borgerliga alliansen. Har vi sett någon gemensam utrikespolitik
              på den andra sidan? Nej, vi har inte sett det. Vi ser en rödgrön
              röra som inte förmår att samla sig kring en gemensam utrikespolitik.
              Vi ser en splittring, inte bara i säkerhetspolitiken, handelspolitiken
              och Europapolitiken, som utrikesministern nämnde, utan även i
              biståndspolitiken, i synen på krigsmaterielexport, i synen på
              auktoritära regimer såsom Venezuela och Kuba. I snart sagt vart
              och ett av de politiska områdena ser vi att de rödgröna partierna
              står väldigt långt ifrån varandra.
            </seg>
            <seg xml:id="i-a599ca0dcc703355-0">
              Herr talman! Det rödgröna samarbetet är som en trisslott. Man
              tänker att plötsligt händer det, men så fort man skrapar lite
              på ytan inser man att sannolikheten att få tre lika är nästintill
              obefintlig.
            </seg>
            <seg xml:id="i-0a27466b12c57f9a-0">
              I år, herr talman, är det inte bara riksdagsval utan också Europaval.
              Frågan är då, som också har lyfts här tidigare, om olyckan är
              framme och Sverigedemokraterna får ett mandat i Europaparlamentet
              vilken partigrupp de då har tänkt sätta sig i.
            </seg>
            <seg xml:id="i-ae7738d235e68bf6-0">
              Det finns i dagsläget bara en främlingsfientlig partigrupp i
              Europaparlamentet. Där kan Sverigedemokraterna sätta sig om de
              vill. Där sitter bland annat Dansk folkeparti, Lega Nord, Vlaams
              Belang och några andra främlings- och invandrarfientliga partier.
            </seg>
            <seg xml:id="i-2d96a597e33f3a4f-0">
              Samtidigt har Sverigedemokraterna ett organiserat samarbete.
              Detta är inte så uppmärksammat, men sedan några år tillbaka har
              Sverigedemokraterna ett organiserat samarbete med antisemitiska
              Front National i Frankrike och främlingsfientliga FPÖ i Österrike.
              Sverigedemokraterna har betalat 6 000 euro i medlemsavgift för
              att ingå i ett organiserat samarbete med antisemiterna i Frankrike.
              Det är en organisation som av någon outgrundlig anledning, eller
              möjligen logisk anledning, är registrerad just på Malta, där den
              typen av verksamhet kan vara i lite skyddat bo.
            </seg>
            <seg xml:id="i-9dc06963115144f0-0">
              Hur har Sverigedemokraterna tänkt göra efter valet, Julia Kronlid?
              Blir det Vlaams Belang, blir det Dansk folkeparti, blir det Front
              National, blir det FPÖ? Det är viktigt att väljarna får veta vilka
              era europeiska samarbetspartner blir efter valet i höst om ni,
              förhoppningsvis inte, blir invalda i Europaparlamentet.
            </seg>
          </u>
          <note type="speaker" xml:id="i-668207b6d3103d9c-0">
            Anf. 13 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-019d5bd518c81011-0">
            <seg xml:id="i-03db3cdc56c6669a-0">
              Herr talman! Jag inleder med att instämma i Carl Bildts kritik
              av Janukovitj och händelserna i Ukraina. Det är förödande och
              förskräckande, och vi förväntar oss alla att vi nu kan samla oss
              till ett ansvarsfullt svar. Jag instämmer givetvis också i den
              utrikespolitiska deklarationen, som är vår gemensamma röst.
            </seg>
            <seg xml:id="i-7381025ca077c9ea-0">
              Centerpartiet vill med kraft främja en hållbar social, ekonomisk
              och ekologisk utveckling i Sverige, EU och vår värld. Sverige
              och Europa ska medverka till att människor får redskap till demokratisk
              förändring, frihet och försoning. Vi ska medverka till hållbara
              globala ekonomiska regelverk och till ansvarsfulla miljö- och
              klimatinsatser. Så bygger vi en inkluderande framtid. Så utvecklar
              vi långsiktig säkerhet tillsammans med andra.
            </seg>
            <seg xml:id="i-6073a51f8acc3c4a-0">
              Sveriges säkerhetspolitiska linje ligger fast. Vi är inte medlemmar
              i någon militär allians, men vi bygger säkerhet tillsammans med
              andra. Centerpartiet ger ett starkt stöd till ökat svenskt engagemang
              i fredsbyggande FN-insatser.
            </seg>
            <seg xml:id="i-de126dc152368925-0">
              Centerpartiet vill att Sveriges röst ska göra skillnad, inte
              bara i ord utan i handling. Handling krävs för resultat på klimatområdet
              2015. Sverige har visat att tillväxt och kraftfulla insatser för
              klimatet är förenligt. Sverige har med långvarigt utvecklingsbistånd
              skäl att vara tydligt. Utan ett starkt klimatarbete riskeras de
              resultat vi gemensamt uppnått.
            </seg>
            <seg xml:id="i-d0d7e962c30a188f-0">
              Klimatresultat krävs för att förhindra humanitära katastrofer
              som med förebyggande insatser kan undvikas. Klimatlösningar blir
              avgörande för att kunna gå vidare och utrota fattigdomen. Med
              ambitiösa resultat här hemma och i EU visar vi att vi tar ansvar.
              Klimatfrågorna måste vara en viktig del av Sveriges samlade utrikespolitiska
              agenda för kommande år.
            </seg>
            <seg xml:id="i-46c8e689f690441f-0">
              Ingen ser i dag ett slut på det förödande inbördeskriget i Syrien.
              Men vi vet att den dagen kommer. De brott mot mänskligheten som
              rapporteras måste då få en fullödig rättslig prövning oavsett
              vilka de ansvariga är.
            </seg>
            <seg xml:id="i-46bccf7839d9504c-0">
              Sverige ska självklart försöka bidra till en hållbar fred. Syriens
              anslutning till kemvapenkonventionen var en framgång, och arbetet
              med att förstöra dessa massförstörelsevapen måste fullföljas.
              Härmed tas ett steg i riktning mot ett Mellanöstern fritt från
              massförstörelsevapen, ett steg som måste följas av andra för att
              förverkligas.
            </seg>
            <seg xml:id="i-70a603dd3fd8e6a4-0">
              Centerpartiet anser att det krävs förnyad energi till arbetet
              för nedrustning av kärnvapen, det enda massförstörelsevapen som
              inte omfattas av en konvention. Inför 2015 och den översynskonferens
              av NPT-avtalet som då äger rum är det viktigt att Sverige söker
              samverkan för att stärka kraven på nedrustning av kärnvapen. Här
              är EU ännu inte en kraft att räkna med. Centerpartiet vill därför
              se att Sverige tillsammans med likasinnade verkar för att utarbeta
              en konvention mot kärnvapen.
            </seg>
            <seg xml:id="i-8d87a1a9b47d0f76-0">
              Sverige ska verka för fred och försoning, för frihet och internationell
              rätt. Det gäller självklart även det palestinska folket. De ska
              ha samma rätt som det israeliska folket till en egen stat inom
              säkra och erkända gränser. Vår hållning är känd. Det är vår förhoppning
              att de samtal som nu pågår kröns av framgång och att ockupationspolitik
              inte längre ska löna sig. Sverige ska på olika sätt vara berett
              att bistå.
            </seg>
            <seg xml:id="i-df62d1d3f84606e4-0">
              Herr talman! Afrika är en kontinent i stark utveckling. Fram
              till 2015 beräknas sju av de tio snabbast växande ekonomierna
              i världen återfinnas söder om Sahara. Det vi sett hända i Asiens
              tigerekonomier ser vi nu utvecklas i Afrikas lejonekonomier. Det
              är en ung kontinent som på många sätt söker utveckla egna gröna
              lösningar. Många är utmaningarna, inte minst att utveckla landsbygden
              med familjejordbruket som nyckel för att klara den egna livsmedelsförsörjningen
              och den ekonomiska utvecklingen.
            </seg>
            <seg xml:id="i-c749a98c330be004-0">
              Vi har ett långvarigt samarbete med många länder i Afrika. Vår
              långsiktighet är ett värde att vårda. När Sverige nu tillsammans
              med andra, i samverkan med AU och under mandat av FN, gör nya
              insatser är det en del av vårt engagemang för Afrika. Vi ser hur
              olika krafter försöker utnyttja sköra stater för sina maktintressen.
              Det är stater som hör till de minst utvecklade. Det är med oro
              som Centerpartiet noterar att OECD för 2014 fört upp tre nya Subsaharaländer
              på listan över bräckliga stater, inklusive Burkina Faso där Sverige
              haft långsiktig närvaro.
            </seg>
            <seg xml:id="i-a4fc71966fe5b3af-0">
              För Centerpartiet är långsiktighet och förebyggande av kriser
              ett centralt perspektiv. Därför ser vi skäl för en förnyad prövning
              av vårt engagemang i Burkina Faso.
            </seg>
            <seg xml:id="i-75cc55d7963c509f-0">
              Herr talman! För tre år sedan rullade den arabiska våren från
              land till land. Förtryckare störtades, och hoppet om förändring
              spirade. Vi är alla väl medvetna om att de gamla strukturerna
              är långlivade och att förändring tar tid, men vi ska inte glömma
              att människors drömmar om frihet i längden aldrig går att stänga
              inne. Det må vara Ukraina, Nordkorea eller Ryssland.
            </seg>
            <seg xml:id="i-d803686ac1b9b36d-0">
              Herr talman! Centerpartiet driver att Sverige ska vara en stark
              och tydlig röst för en friare, grönare, mer solidarisk värld och
              för hållbar utveckling.
            </seg>
          </u>
          <note type="speaker" xml:id="i-6d102cf88cab1412-0">
            Anf. 14 DÉSIRÉE PETHRUS (KD):
          </note>
          <u who="desiree_pethrus_ac927d" xml:id="i-b59b154fb6e460d6-0">
            <seg xml:id="i-f836f95c521eff0a-0">
              Herr talman! Jag står givetvis bakom den utrikesdeklaration som
              utrikesministern läste upp.
            </seg>
            <seg xml:id="i-c3da2204d0487786-0">
              Låt mig ta upp några viktiga frågor som bör lyftas fram i debatten.
              I år firar Sverige 200 år av fred. Jag har fått växa upp i ett
              land med fred och frihet medan miljontals barn växer upp i krig
              och konflikter. Krig och konflikter samt politiskt och religiöst
              förtryck medför att människor inte kan utöva sina grundläggande
              mänskliga rättigheter, vilket i sin tur hindrar utveckling. Detta
              är något jag tänker fokusera på.
            </seg>
            <seg xml:id="i-dd11539465386e3f-0">
              I Turkiet sitter ett stort antal journalister fängslade. På Kuba
              fängslas fortfarande människor för sina politiska åsikter. I Kina
              sitter ett stort antal politiska fångar fängslade liksom i Tibet.
              Iran har inför världssamfundet hävdat att man vill förändra sin
              politik gällande kärnvapen och på så sätt undvika sanktioner.
              Vi välkomnar diplomatiska lösningar, men samtidigt måste vi fortsätta
              påvisa alla de brott mot mänskliga rättigheter som begås mot människor
              inne i Iran. Nordkorea fortsätter sin isolering och förtrycker
              och terroriserar sina medborgare.
            </seg>
            <seg xml:id="i-3ca0eff4f1db851a-0">
              Herr talman! Många människor vill utöva sin religion men kan
              inte på grund av förföljelse. Organisationen Open Doors menar
              att 100 miljoner kristna förföljs världen över. Bara i Nordkorea
              anser man att det finns 50 000–70 000 kristna i fångläger.
            </seg>
            <seg xml:id="i-ae7c0ee7f30df34c-0">
              Vi ser allt fler konflikter med religiösa inslag världen över.
              I Centralafrikanska republiken begår för närvarande både muslimer
              och kristna övergrepp på civilbefolkningen. FN varnar för folkmord.
              Därför är det viktigt att FN och EU bidrar till att försöka stoppa
              den negativa spiralen av vedergällningsaktioner.
            </seg>
            <seg xml:id="i-a597a0279b3601aa-0">
              Vi såg mycket av detta i Rwanda för 20 år sedan då närmare en
              miljon människor mördades på 100 dagar. Konflikten i Rwanda flyttade
              dess värre vidare in i Demokratiska republiken Kongo. Sedan slutet
              av 1990-talet har ungefär fem miljoner människor dött i framför
              allt östra Kongo. Det är en ofattbar siffra.
            </seg>
            <seg xml:id="i-6fe958ee89a51573-0">
              Det sexuella våldet med våldtäkter och övergrepp har drabbat
              över två miljoner flickor och kvinnor, många så svårt att de behöver
              opereras. Det berättade den kände doktor Denis Mukwege från Panzisjukhuset
              i Kongo nyligen på ett seminarium i riksdagen.
            </seg>
            <seg xml:id="i-bf4d6669eae605e6-0">
              Att Kongo, ett land som enligt alla bedömare har enorma naturtillgångar
              och skulle kunna vara ett rikt land, i dag hamnar på plats 177
              av 179 länder i utvecklingshänseende – alltså långt ned – är naturligtvis
              inte acceptabelt.
            </seg>
            <seg xml:id="i-450ed148461ea729-0">
              FN-trupperna i Kongo kostar 1,4 miljarder dollar per år. Det
              är en enorm summa pengar, som vi hellre skulle vilja satsa på
              skolor och sjukhus. Men flera grannländer strider om värdefulla
              naturtillgångar i Kongo och bidrar till konfliktens pågående.
            </seg>
            <seg xml:id="i-fc5ede7f8479fcca-0">
              Herr talman! Just nu pågår ett arbete inom FN med att ta fram
              nya mål för att bekämpa fattigdom i världen. Millenniemålen ska
              ersättas av nya mål. Det är glädjande att den högnivågrupp som
              nu har jobbat fram ett nytt förslag till de nya målen i stället
              för att gå på symtom, som sjukdomar och brist på utbildning, går
              till kärnan: Varför utvecklas inte de här länderna? Jo, det beror
              på avsaknaden av demokrati och mänskliga rättigheter. Konflikter
              och krig motverkar utveckling. Brist på jämställdhet hämmar utveckling.
              Ledare som skor sig på sina medborgares bekostnad hindrar utveckling.
              Miljöförstöring hindrar utveckling.
            </seg>
            <seg xml:id="i-e1760fc2324135f2-0">
              Vi måste bli mycket tuffare mot världens olika ledare. De ska
              stå till ansvar – gentemot sin egen befolkning i första hand.
              Men faktum är att hela världssamfundet får kostnader på grund
              av dåliga ledare som inte förmår ta människor ur fattigdom och
              som inte satsar på hållbar utveckling. Bara i Syrien, herr talman,
              har Sverige nu bidragit med 1 miljard kronor till humanitära insatser.
              Man skulle faktiskt vilja skicka räkningen till president Asad
              själv.
            </seg>
            <seg xml:id="i-a7cc0966cedbf677-0">
              För oss kristdemokrater är det viktigt att vi nu fortsätter att
              fokusera på fred, demokrati och mänskliga rättigheter, på jämställdhet
              och på klimat och miljö som viktiga faktorer för utveckling. Om
              människor själva får delta i beslut om sin framtid och får leva
              i fred och frihet utvecklas samhällen. Den frihetsrörelse som
              nu har tagit fart i många länder tack vare globaliseringen går
              inte att stoppa. Människorna på Ukrainas gator går inte att stoppa.
              De vill närma sig de värden som EU står för. För oss kristdemokrater
              är det viktigt att Sverige fortsätter att bidra till att vara
              en stark röst för demokrati och mänskliga rättigheter och för
              fred och frihet. Så får vi utveckling i fattiga länder, och så
              bygger vi säkerhet i vår omvärld.
            </seg>
            <seg xml:id="i-d5442bdaba26687d-0">
              (Applåder)
            </seg>
          </u>
          <note type="speaker" xml:id="i-fd8791b22ac9ac06-0">
            Anf. 15 Utrikesminister CARL BILDT (M):
          </note>
          <u xml:id="i-b3291f1547b71e6c-3" who="unknown">
            <seg xml:id="i-c5931cc0e9738e68-0">
              Herr talman! I morgon klockan två samlas Europeiska unionens
              utrikesministrar i Bryssel. Vi kommer starkt, enat och gemensamt
              att ta ställning till det fruktansvärda som har inträffat i Ukraina.
              Det är genom att agera gemensamt i Europa som vi kan ha inflytande,
              som vår röst märks och som vi kan förhindra att våldet i Ukraina
              blir ännu mycket värre. Sverige är en stark röst för ett starkt
              Europa. Det ska vi visa igen i Bryssel i morgon klockan två, och
              jag vet att jag gör det med starkt stöd i denna riksdag.
            </seg>
            <seg xml:id="i-848c51a5ce7c4557-0">
              Jag är också tacksam för det starka stöd som finns för det förslag
              vi kommer att lägga fram om fredsinsatsen i Mali. Den är inte
              lätt. Vi ska inte underskatta den. Men det är bra att vi har ett
              starkt stöd för det beslut som vi nu fattar.
            </seg>
            <seg xml:id="i-5a5ca5fe40b2c2c6-0">
              Jag ska säga något kort om det vi har diskuterat. Julia Kronlid
              säger om Europa: Mellanstatligt samarbete går ju. Titta på Norge!
              Ja, låt oss titta på Norge. Den norska verkligheten är att det
              norska Stortinget passivt måste acceptera de beslut som Europeiska
              unionen fattar. Det är den brutala verkligheten för Norge. Om
              man står utanför står man utanför. Då är man inte med och fattar
              besluten. Man är beroende i alla fall. Är det så ni vill ha det?
              Eller vill ni bygga murarna?
            </seg>
            <seg xml:id="i-6f8cabe3a416991b-0">
              Det handlar också om oenigheten. Hans Linde säger att Carl Bildt
              säger att det är han eller avgrunden. Nej, någon avgrund är det
              inte. Men osams är ni. Ni är osams om EU. Ni är osams om säkerhetspolitiken.
              När det gäller handelspolitiken sade Urban Ahlin att det fanns
              någon gammal artikel av Leif Pagrotsky i tidernas begynnelse.
              Det är möjligt. Men när det gäller TTIP, den största enstaka handelspolitiska
              frågan på agendan, är Miljöpartiet och Vänsterpartiet skeptiska
              och bromsande. Om EU, om säkerhetspolitiken, om handelspolitiken
              är ni osams. Det är ingen avgrund, men det är ett elände. För
              fyra år sedan skrev Urban Ahlin ett gemensamt dokument med Vänsterpartiet
              och Miljöpartiet. Det var ett eländesdokument. Han har själv sagt
              att det var ett misstag att försöka skriva något gemensamt med
              de där två andra partierna. Låt oss gemensamt se till att detta
              misstag inte blir verklighet och upprepas.
            </seg>
          </u>
          <note type="speaker" xml:id="i-2b99745c6d2ba59b-0">
            Anf. 16 URBAN AHLIN (S):
          </note>
          <u who="urban_ahlin_3d7d45" xml:id="i-c0797a30b1347c27-2">
            <seg xml:id="i-213361c429d81c93-0">
              Herr talman! Carl Bildt sade i sin utrikesdeklaration att han
              vill ha en saklig debatt. Jag ställde en specifik fråga till utrikesministern
              som jag förväntade mig att jag skulle få ett svar på. Frågan handlade
              om att det 2006 ansågs vara dåligt för Sveriges anseende att vi
              bara hade 900 soldater i internationell tjänst. Ni borgerliga
              kritiserade oss socialdemokrater för det och lovade svenska folket
              att vi skulle ha 2 000 insatta i internationella fredsoperationer
              för att öka anseendet i världen. Sedan redovisade jag siffrorna.
              Det har bara gått nedför sedan dess. I dag har vi 350 ute i internationell
              tjänst. I stället för att uppfylla ert löfte som ni gav 2006 och
              som ni repeterade 2010 om att fördubbla antalet har ni halverat
              det.
            </seg>
            <seg xml:id="i-ccc5b794d2d1d39c-0">
              Min enkla fråga till dig var: Om de 900 soldater som vi hade
              på den tiden var dåligt för Sveriges anseende i världen – hur
              är det då i dag när du har halverat antalet?
            </seg>
            <seg xml:id="i-588aaa9f3ce184a7-0">
              Att försöka vinna en plats i FN:s säkerhetsråd på de där meriterna
              du talade om – 80 000 i FN-tjänst när det i dag är 27, vilket
              det har varit i princip alla de åtta år som du har varit utrikesminister
              – är att försöka vinna en plats i säkerhetsrådet med lånta fjädrar
              från gamla socialdemokratiska regeringar. Jag hade gärna sett
              ett svar på frågan om hur det står till med Sveriges anseende
              i världen i dag.
            </seg>
            <seg xml:id="i-2a63bacc7a641ee3-0">
              Fredrik Malm säger att det är ungefär som att köpa en trisslott
              att rösta på något av de rödgröna partierna. Om man köper en trisslott
              kan man ju åtminstone vinna någonting. Att rösta på den borgerliga
              regeringen är att köpa en nitlott. Tack för en god debatt!
            </seg>
          </u>
          <note type="speaker" xml:id="i-995a8c2e78bc6088-0">
            Anf. 17 BODIL CEBALLOS (MP):
          </note>
          <u who="bodil_ceballos_02855b" xml:id="i-396958f159861fbe-2">
            <seg xml:id="i-aab714b431526f03-0">
              Herr talman! Det märks att det är valår. Carl Bildt försöker
              få det att framstå som att det är en stor splittring i oppositionen.
              Taktiken från regeringen är att visa att vi är splittrade. 20
              minuter för att berätta om hela den egna utrikespolitiken är väldigt
              lite tid. 60 minuter för oss tre rödgröna partier är mycket mer.
              Jag vet inte om ministern har uppmärksammat att vi har talat om
              tre väldigt skilda områden. Det är också en taktik – att fördela
              arbetet.
            </seg>
            <seg xml:id="i-1881d93c62b64216-0">
              Jag hade velat hinna tala om barns rättigheter, om barnsoldater,
              om barnaga och om barnfattigdom – inte bara i världen utan också
              här hemma. Jag hade velat hinna med att tala om rätten till personlig
              integritet och i det sammanhanget ta upp att massavlyssning à
              la NSA, som vi har fått veta så mycket om på sistone, är ett brott
              mot artikel 12 i FN-stadgan om de mänskliga rättigheterna. Det
              är en skam att Sverige och andra länder deltar i denna hantering.
            </seg>
            <seg xml:id="i-be1ef60012b38970-0">
              Jag vill påminna om att mänskliga rättigheter gäller också whistleblowers.
              De gäller också Snowden och de andra som har vågat ta bladet från
              munnen och berätta för oss vad som pågår.
            </seg>
            <seg xml:id="i-90e273ebe8fd4eb3-0">
              Jag hade också velat hinna med att tala lite mer om Syrien, bland
              annat om folkens rätt till självbestämmande med tanke på den autonomi
              som har utropats i Rojava i västra Kurdistan, alltså den kurdiska
              delen av Syrien. Att inte bara tala om territoriell integritet
              är kanske en lösning också i Syrienfrågan. Det finns annat, som
              en federal statsbildning, som kanske skulle kunna lösa knutar
              i Syrienfrågan.
            </seg>
            <seg xml:id="i-dd6c733f23e10751-0">
              Jag hade velat hinna med att tala om en rapport som ministern
              inte tog upp – OECD-Dacs rapport om svaga stater och att biståndsstödet
              till dem har minskat. Där skulle vi kunna göra en insats och vara
              alldeles korrekta utan att få kritik från Riksrevisionen.
            </seg>
          </u>
          <note type="speaker" xml:id="i-0833a7017d1a0862-0">
            Anf. 18 JULIA KRONLID (SD):
          </note>
          <u who="julia_kronlid_bdd5b3" xml:id="i-4df38aebd995118d-2">
            <seg xml:id="i-21f9a7d11d6c43bb-0">
              Herr talman! Jag vill kommentera utrikesministerns inlägg om
              hur vi ser på mellanstatlighet och att Norge tvingas följa förslag
              från EU trots att Norge inte ens är med i EU. Om det är så att
              Norge, som står utanför EU, ska tvingas införa EU-regler ligger
              bristen hos EU. Det är ett allvarligt demokratiskt problem om
              ett land som inte ens är med i EU också ska tvingas in i EU:s
              överstatlighet. Då får vi föra en vidare debatt om det.
            </seg>
            <seg xml:id="i-b1c6642ba7bf0d3f-0">
              Till Fredrik Malm, som undrar vilka vi ska samarbeta med i EU-parlamentet,
              vill jag återigen säga att vi för förutsättningslösa samtal med
              olika partier för att se vilka vi vill eller inte vill samarbeta
              med. Hur några grupperingar kommer att se ut vet vi inte förrän
              efter EU-valet. Jag önskar och vädjar om att det är Sverigedemokraterna
              som får ge besked om vilka vi vill samarbeta med och inte Fredrik
              Malm eller utrikesminister Carl Bildt. Lämna gärna det till oss.
            </seg>
            <seg xml:id="i-54507822d97a4b15-0">
              Jag vill nämna något kort, eftersom jag inte hunnit med det tidigare,
              om Mali. Det är beklagligt med de våldsamma strider som pågår
              där med beväpnade grupper som har orsakat att tusentals människor
              har tvingats fly från norra Mali. Enligt UNHCR har runt 500 000
              människor tvingats lämna sina hem, och det är otroligt viktigt
              att vi generöst bidrar till UNHCR för att hjälpa utsatta flyktingar.
            </seg>
            <seg xml:id="i-23ee532928d4a463-0">
              FN har nu bett Sverige om hjälp med en militär underrättelsestyrka,
              vilket vi har läst om i medierna. Eftersom Sverigedemokraterna
              som enda parti i riksdagen inte får sitta med i Utrikesnämnden
              som behandlade den här frågan i går vill vi gärna se propositionen
              och ha mer fakta från regeringen på bordet innan vi kan ta ställning
              till en svensk insats i Mali.
            </seg>
          </u>
          <note type="speaker" xml:id="i-ee89afac3740803c-0">
            Anf. 19 HANS LINDE (V):
          </note>
          <u who="hans_linde_857e1f" xml:id="i-7b861631c8a691c6-2">
            <seg xml:id="i-82a77f214927f6da-0">
              Herr talman! När jag för några veckor sedan började fundera på
              vad jag som vänsterpartist vill ta upp och lyfta fram i den här
              debatten var det självklart för mig att min utgångspunkt skulle
              vara: Vad vill jag att Sverige ska göra under nästa mandatperiod?
              Vad vill jag att den regering som tillträder efter valet ska göra?
              Vad vill jag ge för besked till väljarna om vad jag som vänsterpartist
              kommer att kämpa för under kommande mandatperiod? Då är det självklart
              för mig att lyfta upp behovet av att Sverige erkänner Västsahara
              och Palestina, att vi inför ett skarpt förbud mot vapenexport
              till diktaturer, att Sverige under den kommande regeringen tydligt
              lyfter fram frågor som handlar om sexuell och reproduktiv hälsa,
              rättigheter och fattigdomsbekämpning i biståndspolitiken och att
              nästa utrikesminister aldrig kommer att tystna när hbtq-personer
              och aborträtten hotas. Det var min utgångspunkt.
            </seg>
            <seg xml:id="i-180a59adb546c39f-0">
              Uppenbarligen har Carl Bildt och kompanjonerna på den högra kanten
              en annan utgångspunkt. Man vill diskutera vilka som är eniga och
              oeniga, och man har mindre vilja att diskutera vad man egentligen
              vill med Sveriges röst i världen. Det är lite talande för den
              borgerliga sidan men också ganska trist. Har ni verkligen redan
              gett upp allt hopp om att bli omvalda i regeringsställning? Ni
              har uppenbarligen inte kunnat presentera några som helst konkreta
              idéer om eller förslag på vad ni vill göra under den kommande
              mandatperioden. Jag hoppas att vi får en livfull utrikespolitisk
              debatt fram till valet, men då är det dags att man från den borgerliga
              sidan börjar presentera sina idéer om vad man vill göra under
              kommande mandatperiod.
            </seg>
            <seg xml:id="i-ca3aac732c3302f8-0">
              Sist vill jag säga att nu har vi lyssnat till det som troligen
              blir Carl Bildts sista inlägg i hans sista utrikespolitiska debatt.
              Jag måste säga, efter åtta år som vi har kämpat i den här kammaren,
              Carl Bildt, att det många gånger har varit underhållande att debattera
              mot dig, och stundtals har det också varit lärorikt att debattera
              med dig som utrikesminister. Men jag måste också säga att nu är
              det hög tid att vi byter utrikesminister och att vi byter utrikespolitik.
              Vänsterpartiet är garanten i svensk politik för att vi efter valet
              får en utrikespolitik baserad på solidaritet, rättvisa och jämställdhet.
            </seg>
          </u>
          <note type="speaker" xml:id="i-d9f7519c91825d12-0">
            Anf. 20 FREDRIK MALM (FP):
          </note>
          <u xml:id="i-b3291f1547b71e6c-4" who="unknown">
            <seg xml:id="i-cb015a12de2870c0-0">
              Herr talman! Det är nu mindre än hundra dagar kvar till valet
              till Europaparlamentet, och nu har diskussionen varit uppe här,
              Julia Kronlid och Sverigedemokraterna: Vilka är det som ni har
              tänkt samarbeta med i Europaparlamentet? Ni sitter sedan ett antal
              år tillbaka i ett organiserat samarbete med antisemitiska Front
              National från Frankrike. År 2012 betalade ni närmare 6 000 euro
              i medlemsavgift till EAF. Här har jag The Annual Report and Finanicial
              Statements för denna organisation baserad på Malta. Kent Ekeroth
              sitter i styrelsen tillsammans med Marine Le Pen. Är det antisemitiska
              Front National som ni har tänkt samarbeta med i Europaparlamentet,
              eller är det i själva verket Dansk folkeparti eller Lega Nord
              eller FPÖ från Österrike? Vilka är det?
            </seg>
            <seg xml:id="i-6f6678ee66594360-0">
              Vi vill ge besked själva, säger Julia Kronlid. Men hon kommer
              inte att ge några besked alls, därför att det här vill Sverigedemokraterna
              inte tala om. Sverigedemokraterna vill säga: Respektera Israel!
              Men samtidigt sätter man sig ned och samarbetar organiserat med
              franska fullblodsantisemiter. Nu är det dags att ni ger besked.
            </seg>
            <seg xml:id="i-16a2b2261abde001-0">
              Till Urban Ahlin vill jag säga att det är mycket riktigt att
              jag liknade det rödgröna samarbetet vid en trisslott. Man tänker
              att plötsligt händer det, men så fort man börjar skrapa på ytan
              inser man att sannolikheten att få tre lika är näst intill obefintlig.
              Men det är inte bara det. Jag glömde att påpeka att med trisslotten,
              precis som med det rödgröna samarbetet, är det staten som är den
              stora vinnaren och inte den som skrapar lotten.
            </seg>
          </u>
          <note type="speaker" xml:id="i-0540af98ad23d1a4-0">
            Anf. 21 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-019d5bd518c81011-1">
            <seg xml:id="i-8bf242161dacbaa1-0">
              Herr talman! Jag hade tänkt lyfta fram vikten av super-FN-året
              2015 med mycket som står på spel. Jag hade tänkt lyfta fram kvinnors
              roll i fredsprocesser och 1325. Men, herr talman, jag noterar
              att precis som denna kammare har den ryska duman i dag diskuterat
              utvecklingen i Ukraina.
            </seg>
            <seg xml:id="i-816f666f52d4beec-0">
              Jag har märkt förut, herr talman, att ryska parlamentariker har
              väldigt svårt att tänka sig eller förstå att människor kan drömma
              helt egna drömmar utan inblandning från andra. De kan drömma om
              en annan verklighet än den ryska. Jag hoppas att Janukovitj inte
              lyssnar på de råd som kommer från Putin och duman utan sträcker
              ut handen till sin opposition och till sitt folk för att åstadkomma
              en hållbar förändring.
            </seg>
            <seg xml:id="i-3f480bc8eac7e2cd-0">
              Till sist, herr talman, noterar jag i den här debatten att både
              Vänstern och Sverigedemokraterna har drömt om en helt egen utrikespolitik
              utan någon speciell kontakt med EU. Det är intressant. Det är
              också intressant att Sverigedemokraterna inte vill ge besked själva
              om vilken grupp de ska tillhöra, om de tänker sätta sig en garderob
              i Europaparlamentet eller om de tänker ingå med Le Pen i en grupp
              för att blockera och sabotera möjligheterna för Europas folk till
              en bättre framtid.
            </seg>
          </u>
          <note type="speaker" xml:id="i-0bc458823c89f584-0">
            Anf. 22 DÉSIRÉE PETHRUS (KD):
          </note>
          <u who="desiree_pethrus_ac927d" xml:id="i-b59b154fb6e460d6-1">
            <seg xml:id="i-eb74e3cd639c8a8b-0">
              Herr talman! Den 25 maj går förhoppningsvis alla vi som har möjlighet
              till valurnorna för att rösta till Europaparlamentet. Europa skapades,
              i andra världskrigets kölvatten, för att förhindra krig. Ett ömsesidigt
              beroende och handelssamarbete skulle bidra till utveckling och
              fred. De kristdemokrater som startade detta samarbete trodde på
              samförståndslösningar för att bevara freden i Europa. Och historien
              visar att de har fått rätt. EU har gått från 6 till 28 länder
              och omfattar numera 500 miljoner invånare.
            </seg>
            <seg xml:id="i-1a184efbca549ae6-0">
              Europas värderingar drar dock ännu fler, och att skapa fler demokratiska
              länder och handelspartner i vårt närområde gynnar vår gemensamma
              säkerhet. Därför är det östliga partnerskapet så viktigt. Och
              vi ser att människor i Ukraina längtar efter ökad integration
              med Europa. Våra värderingar äger.
            </seg>
            <seg xml:id="i-36a001cd4840d12b-0">
              EU har flera utmaningar att ta tag i under de kommande åren.
              Det handlar om jobb och arbetsmarknad. När det gäller migrations-
              och flyktingpolitik handlar det om att stå för generös och human
              flyktingpolitik, men inte minst att motverka främlingsfientlighet.
            </seg>
            <seg xml:id="i-d9fc55c155b5e699-0">
              EU ska stå upp för sina grundläggande värderingar. Det gäller
              framför allt den fria rörligheten för varor, tjänster, kapital
              och människor. På det sättet kan EU fungera optimalt.
            </seg>
            <seg xml:id="i-4a0caf674462b96a-0">
              Jag hoppas att många kristdemokrater kommer in i Europaparlamentet
              efter valet den 25 maj. Vi kommer att stå upp för de viktiga frihetsvärderingar
              som EU bygger på.
            </seg>
            <seg xml:id="i-68c55cb7fcdb99a5-0">
              Avslutningsvis vill jag tacka alla som har lyssnat i dag, alla
              på läktaren, den diplomatiska kåren och andra som har lyssnat
              via olika medier. Tack för en bra inledande utrikesdebatt!
            </seg>
          </u>
          <note type="speaker" xml:id="i-180cbb920ba06a98-0">
            Anf. 23 SOFIA ARKELSTEN (M):
          </note>
          <u who="sofia_arkelsten_99cb7d" xml:id="i-2094f5a62aaadc4c-0">
            <seg xml:id="i-ef3afdc5e1cfae43-0">
              Herr talman! Det finns en känsla av att utrikespolitiken var
              lite enklare förr. Omvärlden är mer komplex nu. I Försvarsberedningens
              första rapport skriver vi till exempel att framtiden är än mer
              svår att förutsäga. Så är det. Lägg också till globaliseringen.
              En händelse på den ena sidan av världen kan lätt få effekter på
              den andra sidan. Vi ska inte tala om den ökade mängden information,
              även från människor i länder som tidigare var helt slutna. Då
              krävs det en flexibel och modern säkerhetspolitik.
            </seg>
            <seg xml:id="i-b71fb1c6adae978b-0">
              Ny teknik, demografi och ekonomiska förändringar påverkar den
              säkerhetspolitiska miljön. Det är en ödmjuk inställning att säga
              att när omvärlden förändras rör säkerhetspolitiken ännu fler frågor.
              Det handlar om allt från klimateffekter, utbildning, handelsströmmar
              och människors hälsa till hur god förvaltning fungerar med diplomati
              och goda kontakter mellan parlament. Det är alltså möjligt att
              den utrikespolitiska deklarationen kan ta ännu längre tid i framtiden,
              herr talman.
            </seg>
            <seg xml:id="i-d964bb40540c9fd8-0">
              Politiken ska fortsatt grundas i våra värderingar där de viktiga
              principerna som respekt för mänskliga rättigheter inkluderar kvinnors
              rättigheter, hbtq-rättigheter och yttrandefrihet oavsett plats
              eller form.
            </seg>
            <seg xml:id="i-d2d6eba76eb5997a-0">
              Dagens utmaningar ställer också stora krav på det politiska beslutsfattandet.
              Vi är lyhörda och flexibla när omvärlden förändras, men vi är
              samtidigt trygga och grundade i våra värderingar och vår syn på
              de mänskliga rättigheterna.
            </seg>
            <seg xml:id="i-c9e0da72e9d36e33-0">
              Herr talman! Sverige har i dag en värderingsdriven utrikespolitik.
              Men även om vi har det i dag finns det inga garantier. Vi talar
              mycket om samsyn i utrikesutskottet. Ibland får vi nästan anstränga
              oss för att hitta saker som vi inte är överens om. I dag är lite
              av den dagen. Det är i dag man ser skillnaden mellan partierna.
              Men, förutom Sverigedemokraterna, är det främst två partier som
              skriver särskilda yttranden och ibland reservationer. Det är Vänsterpartiet
              och Miljöpartiet.
            </seg>
            <seg xml:id="i-56f5429bf115c7dd-0">
              I år är det valår. Väljarna har all rätt att fråga: Hur ska utrikespolitiken
              se ut framöver? Vilka är regeringsalternativen?
            </seg>
            <seg xml:id="i-b27f222b1a9632df-0">
              Alliansen är tydlig. Vi samarbetar och berättar hur vi tänker.
              Men på andra sidan är det splittrat. Vi hoppas naturligtvis att
              S, MP och V skriver ihop sig och presenterar ett tydligt alternativ
              igen och berättar för väljarna hur deras gemensamma kompromisspolitik
              skulle se ut. Men det skulle kunna vara att hoppas på för mycket,
              herr talman.
            </seg>
            <seg xml:id="i-fd4eca03e01e4ebd-0">
              För oss är EU, till exempel, ett verktyg för att lösa flera av
              våra framtidsutmaningar. Det tycker inte S, V och MP gemensamt.
              De tycker inte om EU gemensamt. Vi i Alliansen tycker till och
              med att EU är mer än så. Det är ett gemensamt värderingsbygge
              mot protektionism och nationalism. Samarbete står för frihet,
              demokratiska principer, mänskliga rättigheter och öppenhet. Det
              här är en viktig skillnad.
            </seg>
            <seg xml:id="i-46f49b313f150f63-0">
              Ordet interdependens används ibland. Det är ett krångligt ord
              men ganska användbart. Det betyder att länderna är nära kopplade
              till varandra. Kriser och utmaningar kommer inte att drabba ett
              land allena. Sveriges säkerhet är nära kopplad till utvecklingen
              i vår omvärld, och därför bygger vi säkerhetspolitik tillsammans
              med andra. Därför bygger vi säkerhet tillsammans med andra.
            </seg>
            <seg xml:id="i-49c9ea57551dcba1-0">
              EU-arenan är en förlängning av svensk utrikespolitik. När vi
              är ledare inom EU och har stort inflytande inom det som EU gör,
              då gör vi skillnad. Då kan vi åstadkomma mer ihop än vad vi kan
              själva.
            </seg>
            <seg xml:id="i-a740dc6b14fa73cd-0">
              En gemensam EU-röst inom utrikespolitiken är en styrka. Det är
              på det sättet Alliansen tar ansvar för utrikespolitiken.
            </seg>
          </u>
          <note type="speaker" xml:id="i-9e010e81222f3cf4-0">
            Anf. 24 CARINA HÄGG (S):
          </note>
          <u who="carina_hagg_cee9b6" xml:id="i-04deb28043cd6ea4-0">
            <seg xml:id="i-0b7a9687b8754466-0">
              Herr talman! Sofia Arkelsten, ordförande för utrikesutskottet,
              försöker leda i något slags bevis att det finns en splittring
              mellan olika partier inom oppositionen. Hon talar då om Vänsterpartiet,
              Miljöpartiet och Socialdemokraterna.
            </seg>
            <seg xml:id="i-49581aa10a7d4a8f-0">
              Jag behöver inte längre peka på den splittring vi har sett i
              grundläggande säkerhetspolitiska, utrikespolitiska och övriga
              viktiga frågor som berör utrikesutskottets område. Det har varit
              nästan totalt sammanbrott i de politiska linjerna, inte minst
              i samband med Folk och Försvars konferens i Sälen och det som
              hände därefter. Jag tror alltså att den diskussionen faller av
              sig själv numera.
            </seg>
            <seg xml:id="i-aee79236aba14473-0">
              I just utrikesutskottet finns det särskild anledning att se till
              det vi kan hitta gemensamma lösningar och gemensam samsyn på när
              vi uttrycker oss i förhållande till annat land. Det är en tradition
              som är värd att värna om.
            </seg>
            <seg xml:id="i-dd0b5f7a75f72057-0">
              Det finns annat som är värt att värna. Det uttrycker vi i den
              alternativa deklarationen, den socialdemokratiska utrikesdeklarationen,
              som nu finns tillgänglig på nätet och ur vilken vi socialdemokrater
              nu väljer att ta upp olika delar i våra anföranden.
            </seg>
            <seg xml:id="i-d3eaa24e3eaaa666-0">
              Urban Ahlin talade i sitt anförande om det östliga partnerskapet,
              om bristerna i hur EU hade agerat, om missade möjligheter men
              också om vilka redskap som finns framöver för att få en annan
              än den ytterst dramatiska utveckling vi nu ser i Kiev i Ukraina.
            </seg>
            <seg xml:id="i-f4f60d3b3e186960-0">
              Samma problematik kan vi se när vi tittar söderut. Vi lät förtrycket
              vara i länderna i Nordafrika. EU orkade inte bry sig.
            </seg>
            <seg xml:id="i-5504b6b93a77f59d-0">
              När jag för lite över tre år sedan stod på Tahrirtorget i Kairo
              under dagarna för revolutionen såg och kände jag den enighet som
              det egyptiska samhället hade i sin vilja att få en förändring,
              en fredlig förändring och en demokratisk inriktning. Det var en
              vilja att stå upp för mänskliga rättigheter och att få en annan
              socioekonomisk situation. Den känslan har man försökt behålla
              under de omvälvande utmaningar man har stått inför. Det är svårt
              att vara ny politiker och att engagera sig för mänskliga rättigheter,
              både då och i dagens situation i Egypten.
            </seg>
            <seg xml:id="i-046e2154bc469855-0">
              Vi ska komma ihåg den enighet som människorna hade och inte låta
              oss splittras upp och se de problem som en del andra har velat
              visa upp. Jag menar att den egyptiska befolkningen har fått, och
              sett, möjligheten att påverka sitt samhälle och att påverka politiken.
              Från det kan man inte vända tillbaka.
            </seg>
            <seg xml:id="i-6981a66c3bf30238-0">
              Vi har dock fortfarande ett ansvar för att vara där, stödja och
              samarbeta. Socialdemokraterna lade tidigt fram, först i förhållande
              till situationen i Libyen och sedan generellt, vikten av samverkan
              mellan folkrörelseorganisationer och fokus på kvinnoorganisationer.
              Vikten av att kunna samarbeta och stödja sådan samverkan ligger
              kvar.
            </seg>
            <seg xml:id="i-a8b65688782b6531-0">
              Den grundläggande synen på hur man ska kunna samverka ligger
              kvar. Den socioekonomiska situationen hänger mycket samman dels
              med den inrikespolitiska och säkerhetspolitiska situationen i
              Egypten och andra länder i regionen, dels med vår vilja att öppna
              upp för handel och utbyte, att kunna mötas och resa. Där kan Sverige
              och EU göra mer.
            </seg>
            <seg xml:id="i-8a783d8690f4915e-0">
              Liksom man inte engagerade sig på djupet i de nordafrikanska
              länderna under diktaturåren har man heller inte förmått att växla
              om till en aktiv politik för att stödja människornas vilja att
              forma sina egna länders utveckling. Länder där politiska partier
              varit förbjudna har naturligtvis en resa att göra innan de kan
              formera och organisera sig. Det tog ett tag innan de fick legala
              möjligheter att organisera sig fritt i kvinnoorganisationer. I
              en sådan situation behövs stöd, och fortfarande avvaktar EU. Här
              har vi ett ansvar att driva på.
            </seg>
            <seg xml:id="i-557b017123343f8f-0">
              Egypten är och förblir ett nyckelland under överskådlig tid.
              Om vi inte lyckas få till en annan utveckling kan jag som nästa
              steg se hungerkravaller framför mig. Vi ser tendenser till att
              våldet ökar. I går gick resebolag ut och varnade. Vi har sett
              att i Sinai, som är en del av Egypten, har flyktingar från Afrikas
              horn blivit utsatta för övergrepp. Det har även funnits anledning
              för oss att reagera eftersom vi i Sverige har släktingar till
              dem som drabbats hårt.
            </seg>
            <seg xml:id="i-e163e3d9a9de7549-0">
              Vi kan se att det kommer tillbaka personer till Egypten som stridit
              med grupper knutna till al-Qaida i Syrien, personer som sedan
              stimulerar till våldsdåd i Egypten. Vi ser det även i andra länder.
              Man har varnat för att det sker i till exempel Marocko, ett land
              som haft en förhållandevis lugn utveckling med ny konstitution
              och nya val framöver.
            </seg>
            <seg xml:id="i-0abef5dfe6bf0334-0">
              Problematiken med jihadister som har en våldsbejakande agenda
              varnas också vi européer för. Vi måste vara vaksamma mot det för
              det berör även oss. Våldet kommer över våra gränser genom att
              jihadister reser tillbaka till Sverige. Det är något som vi har
              att fundera på, inte just här och nu men kanske i kommande debatter.
            </seg>
          </u>
          <note xml:id="i-0f1ac11da732a060-0">
            I detta anförande instämde Kenneth G Forslund och Désirée Liljevall
            (båda S).
          </note>
          <note type="speaker" xml:id="i-c9083d59c77e5d85-0">
            Anf. 25 FREDRIK MALM (FP) replik:
          </note>
          <u xml:id="i-b3291f1547b71e6c-5" who="unknown">
            <seg xml:id="i-82deba7c0fd8887d-0">
              Herr talman! Det är intressant att i en sådan här debatt, speciellt
              när det är valår, lyssna på vad oppositionen säger, hur det alternativ
              som Carina Hägg ska mönstra upp ser ut. Det är lätt att i talarstolen
              inleda sitt anförande med att hoppa på utrikesutskottets ordförande
              och säga att Moderaterna, Folkpartiet, Centerpartiet och Kristdemokraterna
              i Alliansen är oeniga. Vi har styrt Sverige i åtta år. Vi presenterar
              en utrikesdeklaration varje år.
            </seg>
            <seg xml:id="i-590b8ecfd150523f-0">
              Hur ser det ut på den andra sidan? Låt oss ta säkerhetspolitiken
              till att börja med. Vapenexport, krigsmaterielexport, vapenindustri
              är en sektor som i Sverige sysselsätter många människor. Miljöpartiet
              säger i sitt partiprogram att de inte vill ha någon vapenexport
              alls. Vänsterpartiet säger i debatten att de inte vill exportera
              till diktaturer men till andra går bra. Och Socialdemokraterna
              har ju en historia av att vilja kränga vapen till praktiskt taget
              vem som helst.
            </seg>
            <seg xml:id="i-c8d62c7e9b8e4999-0">
              Handelspolitiken är ett annat område. Miljöpartiet är grundat
              som ett parti mot tillväxt och frihandel. Socialdemokraterna har
              alltid värnat frihandel. Hur ska det gå, Carina Hägg? Hur ska
              ni mönstra upp detta?
            </seg>
          </u>
          <note type="speaker" xml:id="i-be00b4bd49844b90-0">
            Anf. 26 CARINA HÄGG (S) replik:
          </note>
          <u who="carina_hagg_cee9b6" xml:id="i-04deb28043cd6ea4-1">
            <seg xml:id="i-78a23fcdbc9f0639-0">
              Herr talman! Jag noterar att Folkpartiets representant försöker
              höja tonläget i kammaren. Det är talande hur lågmälda småpartierna
              på regeringssidan varit. Visst har man presenterat en deklaration
              även i år, men den metod man har är att skriva ihop ett papper
              och sedan är debatten fri. Då har man en annan syn på Rysslandspolitiken,
              säkerhetspolitiken, hur försvaret ska vara uppbyggt, om vi ska
              ha värnplikt eller inte, om vi ska agera på det ena eller andra
              sättet. Det finns stora skillnader i politiken som kommer till
              uttryck utanför det där papperet. Om det är rätt metod är upp
              till er att avgöra, Fredrik Malm.
            </seg>
            <seg xml:id="i-41ff96374844469f-0">
              När det gäller konkreta frågor såsom krigsmaterielexport vill
              jag säga att det var ett krav från oss att vi skulle ha en översyn.
              Där var ni inte eniga. Ni var inte eniga om innehållet. Ni var
              inte eniga om att det skulle bli en utredning, en översyn, av
              krigsmaterielfrågorna. Nu blev det så, och jag hoppas att man
              kommer fram till ett brett och enigt förslag så att vi även får
              en bred enighet i kammaren.
            </seg>
            <seg xml:id="i-67bfe577bbc078e4-0">
              Det där med enighet inom Alliansen, Fredrik Malm, kan du inte
              leda i bevis när det gäller helheten.
            </seg>
          </u>
          <note type="speaker" xml:id="i-019996f7b2027527-0">
            Anf. 27 FREDRIK MALM (FP) replik:
          </note>
          <u xml:id="i-b3291f1547b71e6c-6" who="unknown">
            <seg xml:id="i-6492c3e2493d1f12-0">
              Herr talman! Ja, ni har ett papper och sedan är debatten fri,
              säger Socialdemokraterna. Jag kan upplysa Carina Hägg om att det
              papperet var tolv sidor, och det tog utrikesministern 26 minuter
              att läsa upp det i talarstolen.
            </seg>
            <seg xml:id="i-90440c829c28ff02-0">
              Det är mer än ett papper. Det är en genuint förankrad, samordnad,
              framförhandlad politik mellan fyra partier som har styrt Sverige
              under åtta år. Det vi ser på den andra sidan, och som blir problematiskt
              inför valet i höst, är att ett parti vill sälja vapen till praktiskt
              taget allt och alla, ett annat parti vill bara sälja till några
              och ett tredje parti vill montera ned den svenska vapenindustrin.
            </seg>
            <seg xml:id="i-e261b627d7696b11-0">
              Vi ser inom handelspolitiken hur Socialdemokraterna och LO-facken
              alltid har värnat frihandel och exportindustri medan Miljöpartiet
              är grundat för att inte ha frihandel i Sverige. Vi ser inom Europapolitiken
              hur Socialdemokraterna vill ha ett Europasamarbete, och är engagerade
              i Europasamarbetet, medan Vänsterpartiet vill lämna Europasamarbetet.
              Det, Carina Hägg, är skiljelinjen i svensk politik inte bara mellan
              Alliansen och oppositionen utan mellan Alliansen och fyra olika
              oppositionspartier.
            </seg>
            <seg xml:id="i-be600481fbb05883-0">
              Det finns uppenbarligen bara ett alternativ för väljarna i höst
              om man vill ha en samordnad, seriös och långsiktig politik för
              Sverige.
            </seg>
          </u>
          <note type="speaker" xml:id="i-e7c6b49c8d8dcfcb-0">
            Anf. 28 CARINA HÄGG (S) replik:
          </note>
          <u who="carina_hagg_cee9b6" xml:id="i-04deb28043cd6ea4-2">
            <seg xml:id="i-be8a555e5bcc24db-0">
              Herr talman! Fredrik Malm får väl gå hem och tala med sin partiledare
              Jan Björklund. Han får säga till vice statsministern att det är
              det som gäller. Vi får väl se om deklarationen är det som Folkpartiet
              inte kommer att opponera mot framdeles, vilket vi sett tidigare,
              utan nu blir det den som gäller och ingenting annat. Är det ett
              löfte från Folkpartiet framöver?
            </seg>
            <seg xml:id="i-99ea86dd0ae1796e-0">
              Jag tycker att det är viktigt att vi har en debatt. Jag känner
              inte igen mig i den beskrivning som Folkpartiet ger. Vi har varit
              mycket tydliga när det gäller vår syn på krigsmaterielfrågor.
              Vi vill ha en tydlig lagstiftning, en förtydligad lagstiftning.
              Vi talar om demokratikriterier. Vi främjar verkligen inte krigsmaterielexport
              på det sätt som Fredrik Malm i raljerande ton försöker framställa
              det. Jag tycker att det är ett ohederligt sätt att argumentera.
            </seg>
          </u>
          <note type="speaker" xml:id="i-1685e701b8073f36-0">
            Anf. 29 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-0">
            <seg xml:id="i-7798ba5bc8316c14-0">
              Herr talman! Jag blir lite konfunderad när jag lyssnar på Carina
              Hägg och är inte säker på att jag riktigt förstår helheten i hennes
              inlägg. Vi har från Alliansen en mycket tydlig politik. Vi har,
              som Fredrik Malm sade, haft det under nästan åtta år i regeringsställning.
              Vi har en bred samsyn, men sedan är vi olika partier, helt klart.
            </seg>
            <seg xml:id="i-75ee9c2fe4457287-0">
              Jag tänkte fokusera på vad Carina Hägg sade om den arabiska våren,
              om Egypten och situationen där, något som oroar oss alla. Sverige
              är aktivt. Vi är drivande inom EU och bilateralt vad gäller mänskliga
              rättigheter, frihet, demokrati och även marknadsekonomiska reformer.
              Carina Hägg gick tillbaka en bit i tiden och talade om hur det
              var då.
            </seg>
            <seg xml:id="i-8500362b6a3adfe4-0">
              Jag har tidigare tagit upp, men brukar aldrig få något svar,
              hur det var när Ben Ali styrde Tunisien och Mubarak Egypten och
              Socialistinternationalen hade gott samarbete med dessa länder.
              Carina Hägg tog upp frihandeln. Man kan inte precis säga att Socialistinternationalen
              är urmodern för frihandel. Hur ser Carina Hägg på det?
            </seg>
          </u>
          <note type="speaker" xml:id="i-45b0657eb85f8b84-0">
            Anf. 30 CARINA HÄGG (S) replik:
          </note>
          <u who="carina_hagg_cee9b6" xml:id="i-04deb28043cd6ea4-3">
            <seg xml:id="i-15183df44165e445-0">
              Herr talman! Det förvånar mig lite grann att Moderaterna lägger
              tid och kraft på den diskussionen. Det är väl ganska uppenbart,
              och det har vi redogjort för vid flera tillfällen, att vi inte
              hade några kontakter med de regimer som var i Nordafrika. På grund
              av utvecklingen där kunde vi inte samarbeta med regimer som inte
              var demokratiska, eftersom de inte hade den ambitionen. Det är
              en sak om man vet att någon strävar, men där fanns ingen strävan
              i rätt riktning. Strävan gick i fel riktning, alltså kunde vi
              inte ha, och hade inte heller, den relationen.
            </seg>
            <seg xml:id="i-b6e4b7f75843bcf2-0">
              När möjligheterna fanns, när människorna började röra på sig,
              krävde sina rättigheter, gick ut på gator och torg och sade sin
              åsikt, då var det självklart för oss att vara där och stödja.
              Det var fackföreningsrörelsen, kvinnorörelsen, olika andra NGO:er.
              Det handlade om att stödja politiska initiativ i en socialdemokratisk
              riktning men också en allmän demokratisk utveckling. Då var vi
              där. Vi ville att även Sveriges regering skulle vara tydlig, men
              man sade att stabilitet gick före.
            </seg>
            <seg xml:id="i-2a1a44b50bdea8de-0">
              Stabilitet betydde vid det tillfället att samma regimer fanns
              kvar. Betyder stabilitet det också i fortsättningen, med det som
              vi ser i dag och som vi vill förändra? Det måste finnas en tydlighet
              från Moderaterna. Vi nöjer oss inte med ännu en militär ledning
              i landet.
            </seg>
          </u>
          <note type="speaker" xml:id="i-ec7e464890ac6d0b-0">
            Anf. 31 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-1">
            <seg xml:id="i-ee7f0737cd87428a-0">
              Herr talman! Jag kan garantera att Moderaterna är tydliga och
              pådrivande tillsammans med de tre partier som vi i bred samsyn
              regerar med. Men det är också viktigt att ha rätt historieskrivning.
              Ni brukar själva gå tillbaka ända till Olof Palme och hans tid.
              Han gullade med diverse diktatorer runt om i världen, inklusive
              exempelvis Fidel Castro. Och Fidel Castro var inte demokratisk
              ens 1975–1976, utan det var illa redan då.
            </seg>
            <seg xml:id="i-7b4be4f03c90e47d-0">
              Jag återgår till frågan om marknadsekonomiska reformer. Som Fredrik
              Malm var inne på: Hur ska ni driva det här tillsammans med de
              andra partierna, som ni måste samarbeta med för att få en majoritet?
              S, V och MP ska regera i så fall, säger ni. Eller ska ni tycka
              olika i de här frågorna? Hurdan blir tydligheten då?
            </seg>
            <seg xml:id="i-4c1a855aa4d3934a-0">
              För att ta ett mer angeläget och närliggande exempel på när man
              har relationer med partier som inte är så rumsrena kan jag säga
              att den partigrupp i Europaparlamentet som ni ingår i gullar med
              och har avtal med Regionernas parti i Ukraina. Vad gör Carina
              Hägg för att ta avstånd från Regionernas parti? Det är president
              Janukovitjs parti, den president som nu är ute på gatorna och
              är ganska tuff mot sin befolkning, om man uttrycker det oerhört
              diplomatiskt.
            </seg>
          </u>
          <note type="speaker" xml:id="i-fc50edefc7fc72f3-0">
            Anf. 32 CARINA HÄGG (S) replik:
          </note>
          <u who="carina_hagg_cee9b6" xml:id="i-24e22342bff9fa9d-0" next="cont">
            <seg xml:id="i-ea02a3b9333ea895-0">
              Herr talman! Socialdemokraterna har en tradition att värna frihandel.
              Sverige är ett exportberoende land. Vi behöver export för vår
              egen skull, för arbetstillfällen och för att kunna understödja
              vår välfärd, men också därför att vi tror att det är ett bra sätt
              att binda samman människor och länder och stimulera utveckling
              i andra länder. Det gynnar också oss. På den punkten finns det
              ingen tvekan. Sedan finns det i varje tid olika frågor att väga
              in.
            </seg>
            <seg xml:id="i-18069ceb9ac93f70-0">
              När det gäller att tydliggöra vår hållning till länder som finns
              i olika konstellationer där vi kan ingå har vi också en tradition.
              Vi talar om det för dem. Vi är tydliga. Vi har ibland markerat
              genom att frysa relationer. Vi har inte gjort som ni gjorde med
              Berlusconi i Italien: åkt dit och hejat och deltagit i valrörelsen.
              Vi hade inte agerat som ni har gjort när det gäller era partivänner
              i Ungern. Jag kan räkna upp punkt på punkt där vi inte hade agerat
              på samma sätt utan tydligt hade tagit frågorna internt. Räcker
              inte det säger vi det också utåt om det finns anledning. Det finns
              ingen anledning att hymla med att man har vissa uppfattningar
              och att man oroar sig för utvecklingen. På den punkten tror jag
              att vi kan ha lite att tipsa Moderaterna om inför framtiden.
            </seg>
          </u>
          <note xml:id="i-28b6957714a1c172-0">
            Anf. 33 TREDJE VICE TALMANNEN:
          </note>
          <u who="carina_hagg_cee9b6" prev="cont" xml:id="i-636aabff5ba69e53-0">
            <seg xml:id="i-339e407cd530b907-0">
              Jag vädjar till er att försöka hålla enminutsgränsen för replikerna.
              Annars blir jag tvungen att ingripa lite hårdare än jag gjorde
              nyss.
            </seg>
          </u>
          <note type="speaker" xml:id="i-affe220e6b033ba5-0">
            Anf. 34 VALTER MUTT (MP):
          </note>
          <u who="valter_mutt_c20a58" xml:id="i-9b937b455b774542-0">
            <seg xml:id="i-d04402f028294130-0">
              Herr talman! Nyligen skrev en känd person: När inkomsterna för
              en minoritet växer exponentiellt fördjupas gapet mellan majoriteten
              och det fåtal som vältrar sig i överflöd. Den här obalansen är
              resultatet av en ideologi som förfäktar marknadens överhöghet
              och som bestrider statens rätt att utöva någon form av kontroll,
              trots att staten har uppdraget att förvalta det allmännas bästa.
              På så vis föds en ny form av tyranni, som ensidigt och oupphörligt
              upprättar sina egna lagar och regler. Växande skuldsättning gör
              det svårt för länderna att förverkliga sin potential. Till allt
              detta tillkommer korruption och skatteflykt, som har antagit globala
              dimensioner. Törsten efter makt och tillgångar känner inga gränser.
              Detta system tenderar att sluka allt som står i vägen för ökade
              vinster, och sådant som är skört, såsom miljön, blir försvarslöst
              inför den gudomliggjorda marknaden, som upphöjs till alltings
              måttstock.
            </seg>
            <seg xml:id="i-ec791fa6c29e48dc-0">
              Det var påven, Franciskus, som strax före jul i en julhälsning
              till världens katoliker formulerade sig på det här viset. Det
              hör förmodligen till ovanligheterna att någon i Sveriges riksdag
              – åtminstone på den här sidan Gustav Vasa – hyllar påven. Men
              jag tror att han med sina kärnfulla ord faktiskt skriver ut en
              beställning till vårt århundrade om att hitta ett mer hållbart
              och kärleksfullt ekonomiskt system än dagens.
            </seg>
            <seg xml:id="i-0ce3ad201f971cfc-0">
              Ett sökande efter ett annat ekonomiskt system måste givetvis
              bära med sig 1900-talets dyrköpta erfarenheter av att klivet över
              till något nytt och annorlunda i värsta fall kan bli ett steg
              ur askan i elden. 25 år har nu förflutit sedan Berlinmuren föll,
              och fortfarande kastar historien långa mörka skuggor över länder
              och folk där statssocialismens despotiska system under årtionden
              förstörde miljön ännu grundligare än vad västkapitalismen åstadkom
              och där skillnaderna mellan maktägande och maktlösa skikt av befolkningen
              var avgrundsdjup.
            </seg>
            <seg xml:id="i-56f8c077060154f6-0">
              Men bara för att mänsklighetens historia är full av felsteg,
              missriktade ambitioner och drömmar som blivit mardrömmar får vi
              inte slå oss till ro och tro att rådande status quo skulle vara
              enda möjliga tillstånd. Det vore ett hån mot framtida generationer
              och mot hundratals miljoner människor i utvecklingsländerna. Det
              går alldeles utmärkt att i god reformistisk anda ta steg för steg
              ut ur dagens återvändsgränd utan att för den skull ha någon helt
              färdig ritning på ett nytt ekonomiskt system.
            </seg>
            <seg xml:id="i-e3ff6d887b435b2c-0">
              Ett avgörande steg mot en rättvisare och hållbarare världsordning
              vore att äntligen sätta in verkningsfulla åtgärder mot kapitalflykt
              och avancerad skatteplanering. EU-kommissionen uppskattar att
              Europas länder årligen förlorar 1 biljon euro på denna ljusskygga
              verksamhet, alltså 1 000 miljarder euro, som lagda på hög skulle
              bli till en pelare sträckande sig långt ut i världsrymden. Det
              kräver ingen större fantasi att föreställa sig vilken skillnad
              sådana astronomiska summor skulle göra i skuldtyngda och alltmer
              kaotiska länder som Grekland och Spanien.
            </seg>
            <seg xml:id="i-b95d9c4adf3643b2-0">
              Ett belopp av samma storleksordning, alltså 1 biljon euro, åderlåts
              årligen utvecklingsländerna på när en kapitalström som är cirka
              tio gånger större än det sammantagna globala biståndet rör sig
              från syd till nord i vår värld. Afrika är alltså de facto inte
              en låntagare utan en global långivare. Samtidigt fortsätter malaria
              att döda drygt en halv miljon människor varje år, trots att sjukdomen
              går att såväl förebygga som bota och utrota – för det skulle krävas
              4 promille av 1 biljon euro.
            </seg>
            <seg xml:id="i-46d979646742c3c6-0">
              Det oberoende amerikanska forskningsinstitutet Global Financial
              Integrity, som är världsledande när det gäller frågor kring kapitalflykt,
              uppskattar att bara 3 procent av utvecklingsländernas kapitaltapp
              härrör från korruption, medan 30 procent orsakas av kriminella
              transaktioner. Resterande två tredjedelar beror på att multinationella
              företag i avsaknad av bindande internationella regelverk kan föra
              ut väldiga vinster nästan obeskattade från råvarurika utvecklingsländer.
            </seg>
            <seg xml:id="i-11982a7bc655ffa5-0">
              Att införa så kallad land-för-land-rapportering för multinationella
              koncerner vore ett avgörande framsteg. I dag tillåts dessa redovisa
              sina vinster och åtskillig annan finansiell information på sammantagen
              koncernnivå och kan då skyffla runt vinsterna så att dessa bokförs
              i skatteparadis – som sannerligen inte är några paradis utan snarare
              helveten för alla som eftersträvar en rättvis värld.
            </seg>
            <seg xml:id="i-414dd3922d8cdded-0">
              Vissa framsteg har emellertid gjorts. EU beslutade i fjol att
              gruvbolag och andra företag inom utvinningssektorn ska rapportera
              om sina inbetalningar av skatter och avgifter land för land. Och
              nu när EU:s redovisningsdirektiv förhandlas höjs röster för att
              även lyfta in land-för-land-rapportering i detta och då inte bara
              för utvinningsföretag. Dock hörs inga röster från den svenska
              regeringen, trots att alliansregeringen 2012 i sin PGU-skrivelse
              ringade in just kapitalflykt som en avgörande fråga. När regeringen
              i höstas till EU-kommissionen lämnade in sin handlingsplan för
              företags hållbarhetsrapportering blev det tydligt att det är frivillighet
              snarare än bindande regler som står i förgrunden, i skarp kontrast
              till vad till exempel Danmark driver och vad utvecklingsländerna
              själva förespråkar.
            </seg>
            <seg xml:id="i-f875883711aabac2-0">
              Herr talman! Jag har stor respekt för mina värderade borgerliga
              kolleger i den här kammaren. Jag tror egentligen att vi har en
              långtgående samsyn kring att vi ska ha ett näringsliv som spelar
              efter tydliga och sjysta regler och som gynnar företag som inte
              enbart skapar ekonomiska överskott utan även skapar mervärden
              för samhället och miljön i stort, ungefär som vi nog är ganska
              eniga om att det är bra att fotbollsdomare har gula och röda kort
              till sitt förfogande och kan varna och visa ut fulspelare och
              därmed gynna själva spelet.
            </seg>
            <seg xml:id="i-c363a80ca079a96e-0">
              Jag måste därför tillstå att det är en sannskyldig gåta att vi
              inte kan nå en bred enighet i de här frågorna, något som varit
              möjligt i Norge, där det borgerligt dominerade Stortinget i december
              med överväldigande majoritet röstade igenom krav på skärpt land-för-land-rapportering.
            </seg>
          </u>
          <note type="speaker" xml:id="i-ab97cdbb4f797145-0">
            Anf. 35 FREDRIK MALM (FP) replik:
          </note>
          <u xml:id="i-b3291f1547b71e6c-7" who="unknown">
            <seg xml:id="i-d38f504759b3a057-0">
              Herr talman! Jag blir något förbryllad. Valter Mutt inleder sitt
              anförande med att i två tre minuter argumentera för varför vi
              behöver ett helt annat ekonomiskt system. Därefter hävdar han
              att det borde gå att nå en långtgående samsyn och en bred enighet
              om detta i riksdagens kammare.
            </seg>
            <seg xml:id="i-1b129ad301ba774b-0">
              Det går inte riktigt ihop, Valter Mutt. Jag respekterar fullt
              uppfattningen att man vill ha ett helt annorlunda ekonomiskt system,
              och jag tycker att Valter Mutt på ett hederligt sätt i varje fall
              de tre första minuterna argumenterar för detta. Men då räcker
              det inte att peka på lite kapitalflykt eller skatteparadis.
            </seg>
            <seg xml:id="i-32a7270939ef6428-0">
              Talar vi om ett helt annat ekonomiskt system måste man om man
              säger A också vara beredd att säga B, eller i Miljöpartiets fall
              får man om man säger M också vara beredd att säga P. Vad är det
              den grundläggande kritiken ska riktas mot?
            </seg>
            <seg xml:id="i-99e1fb42da9a3395-0">
              I grund och botten finns det tre saker som man kan rikta kritiken
              mot, Valter. Det är antingen det privata ägandet, marknadsprinciperna
              för handel och allokering av resurser eller räntan för sparande
              och investeringar.
            </seg>
            <seg xml:id="i-8c55e342e7666e1a-0">
              Frågan är: Är det privata ägandet, marknadsmekanismerna eller
              räntan som Valter Mutt är emot? Det vore intressant att få veta.
            </seg>
          </u>
          <note type="speaker" xml:id="i-d8ed947a0d82a101-0">
            Anf. 36 VALTER MUTT (MP) replik:
          </note>
          <u who="valter_mutt_c20a58" xml:id="i-9b937b455b774542-1">
            <seg xml:id="i-26671f5877b11c96-0">
              Herr talman! Tack för den intressanta frågan. Jag kan inledningsvis
              berätta för Fredrik att en av mina inspiratörer när det gäller
              ekonomisk teori är Bertil Ohlin. Han var under 23 år folkpartiledare
              och var till och med Nobelpristagare i ekonomi. Han förklarade
              att det förutom planekonomi och en tygellös marknadsekonomi finns
              något som heter ramekonomi.
            </seg>
            <seg xml:id="i-e4ac7da1653de4ce-0">
              Jag tycker att det var väldigt klokt och inspirerande och har
              någonting att säga när vi lever i denna ganska tygellösa tid.
              Vi har, som Världshälsoorganisationen konstaterat, 660 000 dödsfall
              i malaria trots att det absolut inte skulle behövas. Det är just
              därför vi måste komma åt kapitalflykten. Det är inga småbelopp.
              Det är en biljon euro som vi skulle kunna komma åt ganska lätt.
            </seg>
            <seg xml:id="i-eb982b515ac2d758-0">
              Vi ser att den borgerliga regeringen i Norge för fram rätt mycket
              av det jag säger. Vi ser andra borgerliga politiker som säger
              ungefär det jag säger. Det betyder oerhört mycket för miljön och
              människorna. Jag tycker att det är så stora framsteg att jag väljer
              att kalla det ett kvalitativt annorlunda ekonomiskt system än
              det vi har i dag.
            </seg>
          </u>
          <note type="speaker" xml:id="i-27e5bf256666a269-0">
            Anf. 37 FREDRIK MALM (FP) replik:
          </note>
          <u xml:id="i-b3291f1547b71e6c-8" who="unknown">
            <seg xml:id="i-8a1dd7556760c746-0">
              Herr talman! Jag blir nu ännu mer förbryllad. Nu går Valter Mutt
              från att i sitt första inlägg använda påven som det moraliska
              och ekonomiska rättesnöret till att därefter hävda att det är
              Bertil Ohlin som är det moraliska och ekonomiska rättesnöret.
            </seg>
            <seg xml:id="i-3e83ccc979ba0b49-0">
              Faktum är att Ohlin i kontrast till Eli Heckscher och andra i
              den tidens debatt argumenterade för en konjunkturpolitik, egentligen
              en keynesianism. Jag har väldigt svårt att se varför det skulle
              vara ett annorlunda ekonomiskt system. Det är det ekonomiska system
              vi har.
            </seg>
            <seg xml:id="i-34b793472cb9ed34-0">
              Valter Mutt argumenterar för ett annat system. Vi har i grunden
              i dag ett västkapitalistiskt system. Det ska vi bort ifrån, enligt
              Valter Mutts första inlägg. Då kommer ändå frågan. Säger man A
              får man säga B. Eller om man är miljöpartist: Säger man M får
              man säga P.
            </seg>
            <seg xml:id="i-d2397cb1987b4e76-0">
              Är det räntan som är felet? Miljöpartiets kongress fattade beslut
              om det en gång häromåret. Man sade att man skulle införa indianekonomi.
              Sedan rev man upp det beslutet och sade att det var fattat alltför
              nära inpå kongressmiddagen. Är felet det privata ägandet eller
              marknadsprissättningen?
            </seg>
            <seg xml:id="i-d8e138076422d2e1-0">
              Den frågan måste Valter Mutt svara på för att bli trovärdig om
              han argumenterar för att man helt och hållet vill byta ekonomiskt
              system. Det är ingenting man bara kan höfta till med i riksdagens
              kammare.
            </seg>
          </u>
          <note type="speaker" xml:id="i-cc9ff6729529f5ad-0">
            Anf. 38 VALTER MUTT (MP) replik:
          </note>
          <u who="valter_mutt_c20a58" xml:id="i-9b937b455b774542-2">
            <seg xml:id="i-abae11ef34e971f1-0">
              Herr talman! Jag kan citera en annan liberal ekonom, Nicholas
              Stern. Han är liberal världsbanksekonom. Han tog fram en rapport
              och kallade klimatförändringarna och den globala uppvärmningen
              för världshistoriens största marknadsmisslyckande.
            </seg>
            <seg xml:id="i-b0f28e1fb001b329-0">
              I åtminstone en vänsterliberal syn har det alltid funnits en
              kritik av den tygellösa marknadsekonomin ända från Adam Smiths
              dagar. Det är egentligen inte så märkligt, det jag står och säger.
            </seg>
            <seg xml:id="i-6163556d421363cd-0">
              Vi har inte längre kvar detta med räntefri ekonomi, för att besvara
              den frågan. Ägandet är däremot mycket intressant. Det ska breddas.
              Det ska inte vara som i dag där vi går mot oligopol. Vi har bara
              fyra storbanker i Sverige. Vi kan ta vilken bransch som helst
              där vi går mot allt färre och allt större företag.
            </seg>
            <seg xml:id="i-25779c7b65e81523-0">
              I dag är 60 procent av världshandeln inte mellan företag på det
              som är marknad utan mellan olika divisioner inom megakoncerner.
              Det är ungefär samma typ av handel som fanns i Sovjetunionen med
              dess megaföretag.
            </seg>
            <seg xml:id="i-f927076beaf12833-0">
              Vi är egentligen det parti i den här kammaren som står allra
              mest för en decentraliserad, fungerande och riktig marknadsekonomi
              i Adam Smiths mening.
            </seg>
          </u>
          <note type="speaker" xml:id="i-695108e11ec2c661-0">
            Anf. 39 CHRISTER WINBÄCK (FP):
          </note>
          <u who="christer_winback_84903d" xml:id="i-4c4a06c409ecfb47-0">
            <seg xml:id="i-d2544df3f564303b-0">
              När vi nu hunnit en bra bit in i den utrikespolitiska debatten
              vill jag gärna lägga några minuter på två saker som borde ha fått
              en mer framträdande roll i medierna den senaste veckan.
            </seg>
            <seg xml:id="i-7a7b124495813da5-0">
              Det gäller vapen. Det handlar om vapen som hinder för utveckling
              och som ett hot mot fred, frihet och säkerhet. Nu hör jag att
              mina kamrater här i kammaren suckar. Ska han tala om vapen nu
              igen?
            </seg>
            <seg xml:id="i-35bfbd63bdc6a94c-0">
              I förra veckan avhölls som en del av er vet en konferens i Nayarit
              i Mexiko om de humanitära konsekvenserna av kärnvapen. Det var
              en uppföljning av förra årets Oslomöte. Runt 146 staters representanter
              deltog och så även Sveriges.
            </seg>
            <seg xml:id="i-f053ffeeba156e09-0">
              Många anföranden handlade om behovet av en total nedrustning
              av kärnvapenarsenalen. Hur många av er har läst om detta i svenska
              tidningar eller sett reportage i tv om saken?
            </seg>
            <seg xml:id="i-364cfefa107e2040-0">
              Enligt uppgifter finns fortfarande 20 000–30 000 kärnvapen av
              olika storlekar kvar i världen. Kärnvapenhotet må ha ändrat karaktär.
              I dag kanske inte det största hotet är ett krig mellan stormakterna.
              Det finns andra länder och terrorister som i dag kanske är större
              hot.
            </seg>
            <seg xml:id="i-183e1f640764d744-0">
              Det viktiga är att skapa ett samarbete. På vägen mot en kärnvapenfri
              värld behöver alla länder hjälpas åt. Kärnvapen är inte en angelägenhet
              enbart för kärnvapenmakterna. Det visade inte minst konferensen
              i Mexiko.
            </seg>
            <seg xml:id="i-1fc18ebe9239d260-0">
              Jag är glad att utrikesministern nämnde de insatser Sverige gjort
              och gör i frågan. Sverige bör driva på aktivt för ett kärnvapenförbud
              inom EU. Ett kärnvapenfritt EU skulle kunna bli en stark aktör
              i arbetet för en kärnvapenfri värld.
            </seg>
            <seg xml:id="i-e7515f84ba5c64c1-0">
              Jag går tillbaka till den nyss avslutade konferensen i Mexiko,
              där ordföranden under stående ovationer sammanfattade behovet
              av internationella och rättsligt bindande instrument där både
              stater och civilsamhällets organisationer samverkar till resultatet.
            </seg>
            <seg xml:id="i-a7b4cd32ec957d19-0">
              För dem som är intresserade kan jag nämna att kärnvapennätverket
              i riksdagen kommer att hålla ett möte den 5 mars för uppföljning
              av nämnda konferens. Jag hälsar ert varmt välkomna till detta
              möte.
            </seg>
            <seg xml:id="i-85821bc18784c354-0">
              Herr talman! Min andra del av anförandet handlar också om vapen,
              men denna gång om de mindre vapnen som orsakar skada varje minut
              och varje timme året om.
            </seg>
            <seg xml:id="i-dbe534c0b9bfbecd-0">
              Under denna dags utrikesdebatt kommer ca 600 människor att ha
              mist livet på grund av lätta vapen. Flertalet av dessa är inte
              i konfliktländer. Det handlar om kriminalitet, vådaskjutning och
              onödiga dito, för att det är för lätt att få tag på vapen i många
              länder.
            </seg>
            <seg xml:id="i-3de9546a19ad0e6d-0">
              Många begår självmord med vapen tillhörande föräldrar, släktingar
              eller en granne. Det sker impulshandlingar med människor som i
              affekt går till sin arbetsplats och skjuter arbetskamrater. Det
              är impulshandlingar och tillgången till ett vapen som kan vara
              skillnaden mellan liv och död.
            </seg>
            <seg xml:id="i-31bd84312f37ed66-0">
              Det står väldigt lite om de sakerna i tidningar, som jag sade.
              Men i måndagens DN stod en artikel om smarta vapen, och några
              andra tidningar hade en kort notis om detta. Jag vet inte hur
              många som uppmärksammade det.
            </seg>
            <seg xml:id="i-a13008b0d2bc9520-0">
              Det var en konferens i USA häromdagen om teknik och vapen och
              möjligheter att hindra att vapen används. Att stjäla vapen skulle
              bli meningslöst eftersom man inte har rätt nyckel till vapnet.
            </seg>
            <seg xml:id="i-30f32b29400db4a1-0">
              I somras deltog jag i en konferens i Berlin, organiserad av en
              tysk think tank och tyska UD, där temat var just smarta vapen.
              Bland flera inlägg om teknikens framsteg handlade mitt anförande
              om hur man skulle kunna få mina kolleger – parlamentariker och
              lagstiftare – att se frågan i det ljus den förtjänar. Tänk er
              en framtid där minor och blindgångare kan desarmeras med en knapptryckning
              den dagen kriget är över.
            </seg>
            <seg xml:id="i-5aa7f5f590b7da6c-0">
              Herr talman! I år är det återigen FN:s biennial meeting of states.
              Det är ett avstämningsmöte där man går igenom framstegen i FN:s
              programme of action för att hindra den okontrollerade spridningen
              av små och lätta vapen.
            </seg>
            <seg xml:id="i-cc1ba8606e3fb279-0">
              Under åren som gått sedan dess har fler parlamentariker i olika
              delar av världen engagerat sig i frågan. Det är viktigt att vi
              gemensamt arbetar med dessa frågor.
            </seg>
            <seg xml:id="i-572260aeaba79bc0-0">
              I preambeln från när man startade det hela för 13 år sedan står
              det att man är gravely concerned, djupt bekymrad, över den okontrollerade
              spridningen i många regioner i världen. Det får humanitära konsekvenser
              och är ett hot mot fred, försoning och hållbar utveckling.
            </seg>
            <seg xml:id="i-c734050052c7053d-0">
              Sverige har arbetat aktivt med frågorna. Vi kan och ska göra
              mer. Sverige har under dessa konferenser som jag följt på plats
              i New York haft kloka inlägg och bidragit till konstruktiva tillägg
              i resolutionstexterna.
            </seg>
            <seg xml:id="i-4cf584da9a3817b3-0">
              Jag är glad att ett vapenhandelsfördrag – som nämndes tidigare
              i debatten – har förhandlats fram där Sverige – trots det som
              någon påstod här i kammaren – har fått beröm för sin drivande
              roll. Många länders namnteckningar återstår dock innan fördraget
              får den effekt som vi vill se.
            </seg>
            <seg xml:id="i-586867801d6bcba2-0">
              Till detta bör många länder också fundera på hur man ska minska
              tillgången på vapen inom sina gränser.
            </seg>
            <seg xml:id="i-c4d91f9f6538be47-0">
              Den tidigare nämnde forskaren, som jag relaterade till, visar
              i en studie att antalet dödsskjutningar i en av delstaterna i
              USA har ökat med 16 procent sedan man för sex år sedan tog bort
              kravet på bakgrundskontroll vid vapenköp.
            </seg>
            <seg xml:id="i-6e5d000790178696-0">
              Det finns mycket kvar att göra. Vi är glada över att få vara
              med och bidra till detta. Det är också viktigt att konstatera
              att vi tillsammans med civilsamhället får och kan arbeta för en
              värld med mindre spridning och mindre effekt av de vapen som jag
              har nämnt.
            </seg>
          </u>
          <note type="speaker" xml:id="i-51d296f3c09eb263-0">
            Anf. 40 JOHNNY SKALIN (SD):
          </note>
          <u who="johnny_skalin_3e2441" xml:id="i-8f581a2eca42043a-0">
            <seg xml:id="i-e92517d2b663d8c3-0">
              Herr talman! I normala fall skulle det vara fullständigt naturligt
              att tala om EU och det internationella samarbetet i ett utrikespolitiskt
              forum. Problemet är bara att det normala inte längre är normalt.
            </seg>
            <seg xml:id="i-8581ac86f05b181a-0">
              Det samarbete som det svenska folket röstade ja till inför EU-inträdet
              är inte längre ett samarbete. Även om regering och riksdag i de
              allra flesta fall ställer sig bakom alla maktöverförande förslag
              som EU-kommissionen formligen vräker ur sig finns det trots allt
              vissa undantag.
            </seg>
            <seg xml:id="i-2886eeedabb68340-0">
              Det mest konkreta exemplet måste i detta sammanhang anses vara
              EU-kommissionens förslag om att bilda en europeisk åklagarmyndighet.
              Vore EU det samarbete som samtliga företrädare i den här kammaren
              påstår att det är skulle EU inte ha befogenheter att bilda den
              europeiska åklagarmyndigheten. I verkligheten har EU de facto
              denna befogenhet och även en mängd andra befogenheter.
            </seg>
            <seg xml:id="i-23946a26fec108db-0">
              I konsekvens härmed har EU dessa befogenheter därför att riksdagen
              har gett EU all denna makt över Sverige och över alla medlemsstater
              i unionen – dessutom utan att först ha bett det svenska folket
              om lov.
            </seg>
            <seg xml:id="i-c07e662d69164840-0">
              När Socialdemokraternas Urban Ahlin eller Moderaternas Carl Bildt
              vid få enskilda tillfällen klagar på EU klagar de inte bara på
              sig själva – utan att säga detta öppet. Det viktiga för dem är
              inte att försöka påverka något till det bättre i avseendet maktöverföring,
              utan de ger bara ett sken av att de stöder väljarna i de fall
              som de har svårt att stå för sina egna beslut.
            </seg>
            <seg xml:id="i-e371f6752c42463b-0">
              Faktum är att hade denna riksdag bara velat, hade man inte gett
              EU all denna makt att köra över riksdagen gång på gång. Men tyvärr
              är den bittra sanningen att hela den här riksdagen saknar den
              kraft, ork och energi som behövs för att motverka den utveckling
              som har lett till att det inte är de svenska väljarna via sina
              företrädare som utövar det huvudsakliga inflytandet över landets
              kommuner, landsting eller riksdag.
            </seg>
            <seg xml:id="i-bd164018982978f8-0">
              Ett av de senaste exemplen på denna utveckling med riksdagens
              sammansättning av ledamöter är att man inte ser något slut på
              riksdagens stöd för att förstärka EAS, det vill säga EU:s utrikes-
              och säkerhetsmyndighet. Till en början kan detta – precis som
              mycket annat som lyfts fram från EU-kommissionens sida – låta
              bra, men vid närmare eftertanke inser man att det leder till att
              det skapas myndigheter för att bygga en överstatlig union. Då
              förstår man att det inte handlar om att stärka Sveriges röst i
              internationella sammanhang. Snarare handlar det som att stärka
              de institutioner som krävs för att bygga den federala stormaktsambitionen.
            </seg>
            <seg xml:id="i-c0e1778639655779-0">
              Den tanken vänder jag mig emot, inte för att jag är emot internationell
              eller europeisk samverkan och handel, utan för att jag är för
              ett internationellt samarbete, en handel och en samverkan byggd
              på demokratisk, stabil och trygg grund. Det var så som vi en gång
              byggde Sverige, Europa och världen stark. Det är naturligtvis
              även så som vi i framtiden bygger Sverige, Europa och världen
              stark. EU bör därför inte bli större utan i stället mindre.
            </seg>
            <seg xml:id="i-2d6424599d9ecac6-0">
              Diskussionen om att ytterligare utvidga unionen till att omfatta
              länder som Ukraina, Vitryssland eller Moldavien borde i stället
              handla om att vi ska samarbeta med länder i vår närhet, men utan
              att knyta dem till EU. Det handlar inte bara om att fler länder
              innebär ett mindre svenskt inflytande i dagens EU, som redan i
              dag utövar makt över Sveriges samtliga politiska områden, utan
              det handlar även om att begränsa Sveriges avgift till Europeiska
              unionen.
            </seg>
            <seg xml:id="i-c991e6e68f49fedb-0">
              Det är ett faktum att Sveriges EU-avgift har genomgått en remarkabel
              utveckling. Nettoavgiften har ökat från drygt 12 miljarder kronor
              årligen till dagens 26–27 miljarder kronor. Med ytterligare stora,
              fattiga och korrupta öststater – som mer kan förknippas med Sovjet
              än med Europa – kommer medlemsavgiften i den överstatliga unionen
              påtagligt att öka ytterligare.
            </seg>
            <seg xml:id="i-f48034e3cf80e664-0">
              Till detta kommer problemen med den sociala turismen. Den diskussionen
              är relativt het ute i Europa, och förhoppningsvis kommer den att
              bli het även i Sverige inför vårens EU-parlamentsval. När unionen
              expanderar betalar vi inte det bara genom en ökad svensk EU-medlemsavgift
              och minskat inflytande i Europaparlamentet eller genom att tvingas
              att öppna våra gränser för brottslighet och en snedvriden konkurrens.
              Vi öppnar också upp för ett ökat mottagande av socialt utsatta
              grupper.
            </seg>
            <seg xml:id="i-9e02e756c71091a1-0">
              Sverige och några av de mer utvecklade länderna i Europa riskerar
              således att agera socialbyrå åt andra länder med argumentet att
              vi i framtiden kanske skulle kunna vinna något på det.
            </seg>
            <seg xml:id="i-c8975b484b5535f9-0">
              Jag tror inte att det är så vi bygger Sverige starkt. Jag tror
              inte att det så vi hanterar situationen med 700 000 människor
              inskrivna på Arbetsförmedlingen och en arbetslöshet som sedan
              EU-inträdet har bitit sig fast på konstant höga nivåer, oavsett
              konjunkturläge. Jag tror inte heller att det är så vi löser Europas
              problem. Jag tror inte att mer maktöverföring som svar på varje
              kris är lösningen på Sveriges, Europas eller världens problem.
            </seg>
            <seg xml:id="i-d98e1114b5dee62c-0">
              Jag tror i stället på demokrati. Jag tror på samarbete. Jag tror
              på samverkan. Det var så vi en gång byggde Sverige och Europa
              starkt, och det är också så vi bygger Sverige och Europa starkt
              för framtiden.
            </seg>
          </u>
          <note xml:id="i-624727a96bab099a-0">
            I detta anförande instämde Julia Kronlid (SD).
          </note>
          <note type="speaker" xml:id="i-63202fa96c698861-0">
            Anf. 41 FREDRIK MALM (FP) replik:
          </note>
          <u xml:id="i-b3291f1547b71e6c-9" who="unknown">
            <seg xml:id="i-8d5a0d666bf6fbde-0">
              Herr talman! Jag lyssnade på Johnny Skalins inlägg. Han talade
              om det ena, han talade om det andra och han talade om det tredje,
              men han säger ju ingenting om det som vi har frågat ett antal
              gånger från talarstolen i dag, nämligen: Vilka är Sverigedemokraternas
              europeiska samarbetspartier?
            </seg>
            <seg xml:id="i-cf8e4850e084fc52-0">
              Jag har här årsredovisningen för European Alliance for Freedom,
              en organisation registrerad på Malta – av alla ställen. I styrelsen
              sitter bland annat Kent Ekeroth och Marine Le Pen, partiledare
              för det antisemitiska Front National i Frankrike. Det är ett parti
              som inte ens Sverigedemokraternas andra samarbetspartier vill
              ta i med tång.
            </seg>
            <seg xml:id="i-fae2cff4326a7001-0">
              På s. 14 i den ekonomiska redovisningen ser man att Sverigedemokraterna
              betalar en medlemsavgift för att samarbeta med Front National
              på 6 500 euro.
            </seg>
            <seg xml:id="i-960ee60de4f8a353-0">
              Kan Johnny Skalin förklara för mig vad det har med det som Julia
              Kronlid sade här tidigare att göra, nämligen att ni ägnar er åt
              någon sorts förutsättningslösa samtal? Ni har ju ett organiserat
              samarbete och betalar 50 000 kronor i medlemsavgift! Är det antisemiterna
              i Front National som ni ska sitta i samma partigrupp som i Europaparlamentet,
              om ni kommer in?
            </seg>
          </u>
          <note type="speaker" xml:id="i-e410e0c674a6d1ed-0">
            Anf. 42 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-1">
            <seg xml:id="i-7db68bad6188301c-0">
              Herr talman! Jag kan inte stå här och lova i dag vem eller vilka
              vi ska samarbeta med. Däremot kan jag lova att vi inte kommer
              att samarbeta med främlingsfientliga, rasistiska partier. Det
              har vi varit tydliga med under hela den här resans gång.
            </seg>
            <seg xml:id="i-0f0cc40953d371b8-0">
              Tyvärr ser situationen ut så i Europa att där måste man bilda
              konstellationer för att få inflytande, makt och talartid i Europaparlamentet.
              Man måste ingå i en politisk grupp för att få ett utrymme i den
              jättelika byråkratiska antidemokratiska kolossen som EU faktiskt
              är.
            </seg>
            <seg xml:id="i-e6394e8138ffc79b-0">
              Vill vi för vår del få inflytande eller talartid i Europaparlamentet
              måste vi sondera terrängen, och det är precis det som vi gör.
            </seg>
            <seg xml:id="i-3c5c54fb8ccad2ec-0">
              Vi har inte lovat, inte sagt – inte ens internt, kan jag försäkra
              Fredrik Malm – eller klargjort vem eller vilka vi ska samarbeta
              med.
            </seg>
            <seg xml:id="i-582995ab67bd1fd5-0">
              Däremot för vi förutsättningslösa diskussioner som kommer att
              utmynna i att vi kanske samarbetar med en grupp eller kanske inte,
              beroende på om vi hittar sju partier som tillsammans med oss vill
              bilda en grupp och som inte är främlingsfientliga eller rasistiska.
            </seg>
          </u>
          <note type="speaker" xml:id="i-19e114379c6eea3d-0">
            Anf. 43 FREDRIK MALM (FP) replik:
          </note>
          <u xml:id="i-b3291f1547b71e6c-10" who="unknown">
            <seg xml:id="i-845e17e105bd4660-0">
              Herr talman! Nu blev detta ännu rörigare.
            </seg>
            <seg xml:id="i-fee322fdd34a565d-0">
              Nej, vi kommer inte att samarbeta med främlingsfientliga partier,
              säger Johnny Skalin från Sverigedemokraterna, men vi kan tänka
              oss att göra det om det bara handlar om någon sorts kartell för
              att få mer talartid.
            </seg>
            <seg xml:id="i-438e78f5a003f711-0">
              Det betyder i så fall att ditt besked i dag är att ni kan tänka
              er att sitta med nazistiska Jobbik från Ungern. Det är precis
              det som det handlar om.
            </seg>
            <seg xml:id="i-6128acebcabfa41b-0">
              Nej, säger Johnny Skalin, vi ska inte samarbeta med främlingsfientliga
              partier. Men de kan tänka sig att vara med i en konstellation
              i Europaparlamentet för att få talartid.
            </seg>
            <seg xml:id="i-d842622a64a5df94-0">
              Ja, men ni sitter ju redan i dag i ett samarbete registrerat
              på Malta där Sverigedemokraterna betalar 6 500 euro i avgift och
              där Kent Ekeroth sitter i styrelsen tillsammans med Marine Le
              Pen – utan att få en enda minut i talartid i Europaparlamentet
              eftersom ni inte är invalda där.
            </seg>
            <seg xml:id="i-1340988fd0512041-0">
              Varför gör ni det? Kan du inte förklara för oss: Vad har Sverigedemokraterna
              för gemensam värdegrund med Front National i Frankrike, med ett
              fullblodsantisemitiskt parti som till och med andra främlingsfientliga
              partier i Europa inte vill ta i ens med tång? Jag läste en intervju
              med Dansk folkeparti där de säger: Vi kommer aldrig att sitta
              i samma grupp som de. Men ni sitter i samma organisation som de
              och betalar till och med pengar för att samarbeta med dem.
            </seg>
          </u>
          <note type="speaker" xml:id="i-ba0f0b56ea0594f2-0">
            Anf. 44 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-2">
            <seg xml:id="i-30407ee0d6f0ec26-0">
              Herr talman! Som jag nämnde tidigare sonderar vi terrängen –
              det är precis det vi gör. Vi är med i de gruppsammanhang som vi
              måste vara med i för att just sondera terrängen inför att bilda
              och skapa en grupp där vi kan få det inflytande som vi behöver
              och vill ha i Europaparlamentet.
            </seg>
            <seg xml:id="i-9b46048f25349318-0">
              Men om det skapas förutsättningar för att antisemitiska partier
              kan ingå en sådan här politisk grupp kommer vi inte att gå med
              i den gruppen. Vi kommer inte att samverka med några antisemiter,
              för vi är det parti i Sveriges riksdag, skulle jag vilja påstå,
              som kanske mest försvarar den judiska minoriteten i detta land.
              Det råder ingen tvekan om att vi inte kommer att samarbeta med
              några sådana grupper.
            </seg>
            <seg xml:id="i-94605fb471e58018-0">
              Däremot måste vi, som jag nämnde tidigare, sondera terrängen
              för att försöka hitta en samverkan med andra politiska partier
              och få det inflytande som vi vill få när vi blir invalda i Europaparlamentet.
            </seg>
          </u>
          <note type="speaker" xml:id="i-99930dcc705d6b84-0">
            Anf. 45 BÖRJE VESTLUND (S) replik:
          </note>
          <u who="borje_vestlund_809cde" xml:id="i-d442dd4390d85527-0">
            <seg xml:id="i-7fe6e27c761864d2-0">
              Herr talman! Sverigedemokraterna säger ofta att de har en annan
              politik än vad alla andra partier har när det gäller EU-frågor.
              Då handlar det om sakfrågorna i EU-politiken. En sådan fråga som
              man brukar ta upp är avgiften till EU, som jag tror att alla partier
              här tycker är mycket komplicerad.
            </seg>
            <seg xml:id="i-e375e87671e757eb-0">
              Vi har en ganska gemensam linje i alla partier här i fråga om
              vad vi tycker om kostnaderna för jordbruks- och sammanhållningspolitiken.
            </seg>
            <seg xml:id="i-d46dcf1b9bea157a-0">
              Har Sverigedemokraterna en annan uppfattning än de andra sju
              partierna i denna kammare om jordbruks- och sammanhållningspolitiken?
              Vad är det man har framfört som har varit exklusivt när det gäller
              de två sakfrågorna? Vi måste diskutera sakpolitiken här, inte
              bara lite allmänt vad vi tycker om EU.
            </seg>
          </u>
          <note type="speaker" xml:id="i-b8f52a6333e9d100-0">
            Anf. 46 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-3">
            <seg xml:id="i-4e8cc125257605f5-0">
              Herr talman! Tack för den frågan från Börje Vestlund! Den är
              väldigt intressant. Börje Vestlund sitter också i EU-nämnden,
              precis som jag, och det är där man utövar beslutsfattandet om
              avgiften inom Europeiska unionen. Det är inte primärt här i Sveriges
              riksdag. Det är inte här i kammaren man står och debatterar de
              frågorna, utan det gör man i EU-nämnden.
            </seg>
            <seg xml:id="i-cfafbe13ad7b0fc8-0">
              Under den beslutsmässiga gången där har jag framfört att vi ska
              skrota jordbrukspolitiken och skrota sammanhållningspolitiken
              inom Europeiska unionen helt och hållet. Vi ska i stället låta
              de enskilda medlemsstaterna stå för sin egen social- och jordbrukspolitik.
            </seg>
            <seg xml:id="i-b285fceaf59fc1f8-0">
              Jag menar inte med det att vi ska avstå från att understödja
              vår egen jordbrukspolitik, för då går den under. Jag menar att
              det här är frågor som man inte behöver ta på europeisk nivå. Skrotar
              vi just dessa två områden kan vi också skrota två tredjedelar
              av vår avgift till Europeiska unionen.
            </seg>
          </u>
          <note type="speaker" xml:id="i-28c2ac20a7c4cbb0-0">
            Anf. 47 BÖRJE VESTLUND (S) replik:
          </note>
          <u who="borje_vestlund_809cde" xml:id="i-d442dd4390d85527-1">
            <seg xml:id="i-e4a88a9b47fb4b3e-0">
              Herr talman! Men det är bara i kammaren vi har debatter. Det
              har vi inte i EU-nämnden, utan där ställer vi frågor till ministrarna.
              Jag tror att jag aldrig har hört Johnny Skalin ställa en enda
              fråga till en minister, utan han redovisar bara att man har en
              avvikande mening.
            </seg>
            <seg xml:id="i-0c827ab04b3a581b-0">
              Herr talman! Jag fick inget svar på frågan: Har Sverigedemokraterna
              någon annan uppfattning än vi andra vad gäller sammanhållningspolitiken
              och jordbrukspolitiken? Vi har precis samma uppfattning som Sverigedemokraterna
              i den frågan – exakt samma. Vi vill skrota den – vi vill inte
              ha den kvar.
            </seg>
            <seg xml:id="i-5613cd5b5b7639a4-0">
              Jag har en sista fråga som jag också skulle vilja ha svar på.
              Man talar om överförande av makt till EU, federala stormaktsambitioner
              och så vidare. Det beslutar vi om lite då och då här i kammaren,
              och jag skulle vilja veta: Har inte hela tavlan varit grön vid
              varje enskilt tillfälle när vi har tagit besluten? Vi gör det
              ett par tre gånger per riksdagstermin.
            </seg>
          </u>
          <note type="speaker" xml:id="i-e2bf28dd5ddeb472-0">
            Anf. 48 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-4">
            <seg xml:id="i-53ec86e7e309b61f-0">
              Herr talman! Jag vill understryka att det är i EU-nämnden överläggningarna
              med regeringen sker. Det är i EU-nämnden vi skapar majoritet för
              vad Sverige ska tycka.
            </seg>
            <seg xml:id="i-d1fedfb3579c0c87-0">
              Vad gäller EU-avgiften, som vi beslutade om i EU-nämnden – dessutom
              under remarkabla förhållanden, kl. 2–3 på natten – var vi det
              enda politiska parti i hela riksdagen som protesterade och sade
              att vi har en alldeles för hög EU-avgift. Detta är en av de få
              frågor på EU-nivå där vi fortfarande har vetorätt.
            </seg>
            <seg xml:id="i-af72204e882c3b9b-0">
              Om Socialdemokraterna och övriga politiska partier i denna kammare
              stod för det Börje Vestlund nu säger, att man vill pressa ned
              avgiften, vill ha bort jordbruksstödet och vill ha bort sammanhållningspolitiken,
              hade man alla möjligheter att framföra den åsikten inför förhandlingarna
              och skicka ned statsministern till EU för att framföra den åsikten
              och blockera hela EU-avgiften.
            </seg>
          </u>
          <note type="speaker" xml:id="i-de8ba6f2825198b4-0">
            Anf. 49 HANS WALLMARK (M) replik:
          </note>
          <u who="hans_wallmark_259cf8" xml:id="i-cd0214293932b600-0">
            <seg xml:id="i-dc0ac6b791d8a87d-0">
              Herr talman! Jag lyssnade på Johnny Skalin i sex minuter och
              upptäckte att det fanns en hel del som jag inte håller med om.
              Det kommer väl inte som en överraskning vare sig för talmannen
              eller för Johnny Skalin.
            </seg>
            <seg xml:id="i-a4ae8c2890a0443c-0">
              Jag är själv en varm anhängare av idén om utvidgning. Jag tror
              att en av den europeiska gemenskapens drivkrafter, EU:s motor,
              är möjligheten till utvidgning. Sedan ska man erkänna att det
              är komplicerat och tar tid. Men jag har den bestämda uppfattningen
              att de europeiska stater som uppfyller de grundläggande kriterierna
              är välkomna in i EU.
            </seg>
            <seg xml:id="i-2cb4553feab0957a-0">
              Herr talman! Många av kollegerna följer vad som nu händer i Ukraina
              via sina paddor här i kammaren, och det tycker jag är fullt rimligt.
              Det är oerhört angeläget att veta vad som nu händer minut för
              minut i Ukraina. Minst 25 döda och 250 skadade, väcktes vi av
              i morse när vi slog på radion och CNN.
            </seg>
            <seg xml:id="i-58508bd8649170ad-0">
              Hur stolt är Johnny Skalin när han förklarar för demonstranterna
              i Kiev med EU-flaggor att de inte är välkomna in i EU?
            </seg>
          </u>
          <note type="speaker" xml:id="i-ba7a57809819831a-0">
            Anf. 50 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-5">
            <seg xml:id="i-8e526957f29564f1-0">
              Herr talman! Det är lite befriande att Hans Wallmark nu står
              här och säger att man faktiskt är för en utvidgning gentemot de
              här öststaterna. Den frågan ställde jag i EU-nämnden för inte
              så länge sedan till Carl Bildt, vår utrikesminister, för att säkerställa
              att jag hade uppfattat det rätt att man är för denna politik.
              Han ville inte erkänna det då, men det är befriande att Hans Wallmark
              vill erkänna det i dag.
            </seg>
            <seg xml:id="i-74dbec4bc88ba50a-0">
              Han kanske också är för en utvidgning till Afrika, den nordliga
              delen av Afrika, eftersom vi också har ett medelhavssamarbete.
              Vad vet jag?
            </seg>
            <seg xml:id="i-1fda028ddc1cc50f-0">
              Jag tycker att unionen ska verka för samarbete och demokrati,
              men det är inte vad EU ägnar sig åt. I stället köper man in fler
              och fler länder till unionen och utarmar vårt inflytande över
              unionen. Jag vänder mig mot den formen av politik. Jag vänder
              mig däremot inte mot att hjälpa Ukrainas befolkning att verka
              för demokrati. Men det har man också en rad andra möjligheter
              att göra som verkligen skulle skapa det demokratiska styrelseskick
              som Ukraina är förtjänt av och behöver.
            </seg>
          </u>
          <note type="speaker" xml:id="i-2b9dbcfbeb10c7c2-0">
            Anf. 51 HANS WALLMARK (M) replik:
          </note>
          <u who="hans_wallmark_259cf8" xml:id="i-cd0214293932b600-1">
            <seg xml:id="i-77e6ce8d829ca9f8-0">
              Herr talman! Jag har haft förmånen att vara ordförande i den
              grupp som har tagit fram en moderat Europaplattform. Walburga
              Habsburg Douglas och Elisabeth Björnsdotter Rahm har också ingått
              i den gruppen. Vi är väldigt tydliga: Vi tycker att utvidgning
              är viktig. Vi tycker också att de europeiska stater som uppfyller
              de grundläggande kriterierna ska vara välkomna. Det är så EU har
              utvidgats, från ett litet fåtal stater till i dag 28 länder.
            </seg>
            <seg xml:id="i-326f77fb4ab74ca2-0">
              När Johnny Skalin går ned och sätter sig kan han via paddan följa
              vad som händer till exempel i Kiev. De människor som nu har kämpat
              för sin frihet, för sitt oberoende och för sin rättfärdighet har
              också i många fall drömmen och förhoppningen långsiktigt om att
              kunna bli en del av EU.
            </seg>
            <seg xml:id="i-4d9fde714b2d32e6-0">
              Då vill jag bara fråga, herr talman, om jag förstår Johnny Skalin
              rätt. Han säger: Nej, njet, det är inte aktuellt för er i Ukraina,
              för er på Kievs gator, som drömmer om att en gång få bli delar
              av EU:s gemenskap att bli det.
            </seg>
          </u>
          <note type="speaker" xml:id="i-d38b2e2ff6eaa3ab-0">
            Anf. 52 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-6">
            <seg xml:id="i-2f30a2a060010250-0">
              Herr talman! Jag känner naturligtvis med Ukrainas befolkning,
              men jag tror att det de här människorna suktar efter så mycket
              är demokrati och befrielse från Rysslands förtryck. Ryssland har
              ju historiskt sett förtryckt Ukraina och Kiev på många olika sätt
              – och gör det kanske än i dag, beroende på hur man ser på det.
            </seg>
            <seg xml:id="i-d802c0b98d163104-0">
              Jag ser jättegärna att vi skapar en fri, demokratisk värld med
              oberoende stater. Men jag ser inte att man kan göra det genom
              att skapa en överfederal union som motverkar just de demokratiska
              ideal och mål som jag förmodar att de här människorna delar.
            </seg>
            <seg xml:id="i-0b387aada5c11b08-0">
              Jag tror på en värld av demokrati, jag tror på frihet och jag
              tror på att man kan samverka, bedriva handel och tillsammans skapa
              en bättre värld. Men jag tror inte att man göra det under EU-flagg
              eller genom en väldigt fördyrande EU-avgift till nackdel för de
              svenska skattebetalarna.
            </seg>
          </u>
          <note type="speaker" xml:id="i-9429d768fc9d2e56-0">
            Anf. 53 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-019d5bd518c81011-2">
            <seg xml:id="i-4e48e9afda1de63f-0">
              Herr talman! Jag hörde Johnny Skalin som en rädslans banerförare
              – rädsla för den andre, rädsla för dem utanför Sveriges gränser.
              En dag som denna, när människor kämpar på Majdan för att komma
              närmare EU, när de drömmer om en annan möjlighet, känns det märkligt
              att lyssna på denna rädslans banerförare.
            </seg>
            <seg xml:id="i-f7f70ab231533df4-0">
              Vi hade inte med Sverigedemokraternas politik fått den öppning
              av muren i Berlin som vi fick -89. Det var drömmen om EU, drömmen
              om samverkan och drömmen om att få bli medlemmar som öppnade murar,
              rev murar och skapade förutsättningar för en annan framtid för
              människor. Varför vill ni stänga och bygga nya murar?
            </seg>
          </u>
          <note type="speaker" xml:id="i-849efdb4c8ba97d2-0">
            Anf. 54 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-7">
            <seg xml:id="i-db3ffc11c493beea-0">
              Herr talman! Om Kerstin Lundgren hade lyssnat på mitt anförande
              hade hon hört att jag verkar för demokrati, öppenhet och handel.
              Hade jag verkat för någonting motsatt hade jag stått här och fört
              en politik som stänger gränser. Jag säger precis tvärtom, att
              vi ska vara öppna mot vår omvärld och samverka med vår omvärld.
            </seg>
            <seg xml:id="i-1005c0a6d0641807-0">
              Det betyder dock inte att hela vår omvärld måste flytta hit till
              Sverige. Det betyder inte att vi måste öppna upp våra gränser,
              vårt gränsskydd, för gränsöverskridande kriminalitet eller att
              Sverige ska agera socialbyrå för socialt utsatta grupper som kommer
              hit. Det är precis vad det här handlar om.
            </seg>
            <seg xml:id="i-de4b7927427e5590-0">
              I Storbritannien förväntade man sig att ta emot 15 000 individer.
              Det kom över 400 000 när man öppnade upp för öststaterna.
            </seg>
            <seg xml:id="i-3e5bd4f56103dab8-0">
              Det här sätter tryck på de mer ekonomiskt utvecklade länderna
              – ett tryck som vi är ansvariga för, vi som sitter här i Sveriges
              riksdag och beslutar om hur riket ska styras. Det sätter också
              tryck på sysselsättningen och arbetslösheten och på utbetalningarna
              av sociala medel.
            </seg>
          </u>
          <note type="speaker" xml:id="i-54cdc711606d9ddd-0">
            Anf. 55 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-019d5bd518c81011-3">
            <seg xml:id="i-839d3d4962b1ce3b-0">
              Herr talman! Jag lyssnade på Johnny Skalin, och jag hörde rädslans
              banerförare. Jag hörde just de krafter som verkligen har försökt
              fiska i de mörka vattnen för att så split och skräck bland människor
              som känner sig utanför.
            </seg>
            <seg xml:id="i-f5759e2831ea6eb2-0">
              Men i ärlighetens namn, herr talman: Det är just samverkan, att
              göra gemensamma åtaganden, som förändrar världen och som har förändrat
              vårt Sverige från små stater till ett Sverige. Det är just samverkan
              som har förändrat Europa, som har öppnat murar.
            </seg>
            <seg xml:id="i-522928b70f8779d4-0">
              Herr talman! Sverigedemokraterna står för en helt annan politik.
              Ni bygger murar, ni stänger gränser och ni försöker verkligen
              se svårigheter där andra ser möjligheter. Men vem ska ni blockera
              EU:s demokratiska utveckling med?
            </seg>
          </u>
          <note type="speaker" xml:id="i-cc632b331e0442e4-0">
            Anf. 56 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-8f581a2eca42043a-8">
            <seg xml:id="i-3e97e02fb695ca06-0">
              Herr talman! Jag nämnde tidigare att vi fortfarande vill samverka
              och samarbeta. Vi är de som står för ett verkligt samarbete.
            </seg>
            <seg xml:id="i-2e7aece003ab2a6f-0">
              Det är klart att man samverkar på ett sätt genom att upprätta
              gemensamma åtaganden. Vi skriver under internationella avtal –
              samma internationella avtal som alla länder i Europa – vad gäller
              till exempel flyktingmottagning, åtaganden gentemot utsatta människor
              i andra länder med bistånd och så vidare.
            </seg>
            <seg xml:id="i-49806e61e7a7f6ac-0">
              Det vi vill göra är bara att ta ansvar också för vår egen befolkning.
              Vi vill låta vår egen befolkning vara delaktig i det här. Varken
              ni i Centerpartiet eller något annat parti i den här riksdagen
              har gett människorna möjligheten att vara med och besluta om hur
              Sverige ska se ut och hur vi ska agera gentemot vår omvärld.
            </seg>
            <seg xml:id="i-dffb455d3fd84db9-0">
              Ska vi överföra all vår makt från Sverige till Europa, eller
              ska vi inte göra det? Det är vad det här handlar om. Det handlar
              inte om att vi ska stänga några murar.
            </seg>
          </u>
          <note type="speaker" xml:id="i-5da2a259409b9bcb-0">
            Anf. 57 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-59ca6d1a2bbaa18b-0">
            <seg xml:id="i-06e2e800cb95b083-0">
              Herr talman! Situationen i Palestina och konflikten mellan Israel
              och Palestina, som är den konflikt som har pågått längst i världen
              i dag, är fortsatt svår och fortsätter att eskalera åt fel håll.
            </seg>
            <seg xml:id="i-dd592edcc52a5590-0">
              Vi har i dag en situation där israelerna utökar sina bosättningar
              mer och mer. Man utökar sin apartheidpolitik på palestinsk mark.
              Man förtrycker palestinierna dagligen på olika sätt.
            </seg>
            <seg xml:id="i-04a375ce2e467975-0">
              Jag har stått här några gånger och talat om den situation vi
              har i Palestina i dag. För två dagar sedan kom det återigen en
              rapport från den lilla byn Nilin, som har varit omtalad förut.
              Flera militärfordon med israeler kommer in i byn mitt i natten.
              Man skjuter chockgranater. Man bryter sig in i palestinska hem
              och fängslar framför allt yngre palestinska män. De sätts i fängelse,
              arresteras utan någon som helst anklagelse och får oftast inte
              veta vad de har gjort eller misstänks ha gjort.
            </seg>
            <seg xml:id="i-74a588b8d3894999-0">
              Hebron är en ort på sydöstra Västbanken som i dag är ännu mer
              drabbad av den apartheidpolitik och det förtryck som israeliska
              bosättningar mitt i Hebron utgör.
            </seg>
            <seg xml:id="i-4f6d526e21699f82-0">
              De bosättare som finns i Hebron är kanske de mest extrema. De
              har ett invånarantal på kanske 500–600, men de har ungefär tre
              gånger så många soldater som skyddar dem från palestinier. De
              förtrycker palestinierna kontinuerligt och förvägrar dem att gå
              vart de vill i sin egen stad. De fängslar och arresterar också
              palestinier godtyckligt utifrån den situation de själva tycker
              råder.
            </seg>
            <seg xml:id="i-d76262b4315999e0-0">
              Bosättningen i Hebron är, skulle jag vilja påstå, präglad av
              en sorts religiös extremism. Jag har besökt den här bosättningen
              och pratat med bosättare, så jag vet hur de resonerar. De anser
              sig ha rätt i allt de gör eftersom de på något sätt är utsända
              av sin gud. Det är naturligtvis anmärkningsvärt, minst sagt.
            </seg>
            <seg xml:id="i-3842e223f9679de7-0">
              Jerusalem är omstritt, och situationen i Jerusalem förvärras
              fortfarande dramatiskt. Hus raseras och palestinska hem ockuperas.
              Bosättare tar över och slänger ut palestinierna på gatan. De ges
              ingen chans att få något slags skydd någonstans utan bygger i
              princip tältläger inne i Jerusalem, innanför muren. Det är sådant
              som pågår hela tiden.
            </seg>
            <seg xml:id="i-58b40f9138881fb0-0">
              När man åker ned till Palestina ser man mer och mer sådant här,
              framför allt i den del av Jerusalem som heter Silwandalen, som
              ligger nedanför den gamla staden. Där bygger man – man kastar
              ut palestinier, bygger nya hus och skickar in israeliska bosättare.
              Tanken är att bygga något som man kallar Davids stad. Man ska
              helt enkelt ta över allting och skapa ett israeliskt Jerusalem.
              Inga palestinier ska få finnas där.
            </seg>
            <seg xml:id="i-87df749a49e1a8f8-0">
              Runt hela Västbanken bygger man fortfarande på muren. Muren avdelar
              israeliska delar från palestinska delar, och de palestinska delarna
              blir mindre och mindre. Tanken är att man ska bygga in de här
              palestinierna i olika zoner. De ska tillåtas hålla till där men
              inte i övriga delar av Västbanken.
            </seg>
            <seg xml:id="i-5e6910660afdf325-0">
              Det här är någonting som jag vill påstå påminner om Berlinmuren.
              Man skiljer människor från människor, och man ingen som helst
              avsikt att skapa någon sorts fredssamverkan.
            </seg>
            <seg xml:id="i-e1583df03d777e3e-0">
              Detta skapar ett system som påminner väldigt mycket om apartheid
              i Sydafrika. Den utvecklingen är ganska skrämmande, för apartheid
              var någonting som vi gjorde oss av med för länge sedan.
            </seg>
            <seg xml:id="i-6ae286f9bcf3167e-0">
              För inte så länge sedan hyllade man Nelson Mandela, som var en
              av de absolut starkaste krafterna för att avskaffa apartheidpolitiken
              i världen över huvud taget. I dag skapas den politiken igen på
              Västbanken av israeler.
            </seg>
            <seg xml:id="i-5d73851ac6953b4d-0">
              Något som också är ganska alarmerande är de citat man kan läsa
              i en israelisk tidning som heter Haaretz. Haaretz har gjort sig
              känd för att våga säga och lyfta fram saker i Israel. Där citerar
              man både ministrar och före detta ministrar som uttalar sig i
              klart apartheidpolitisk riktning och som också uttalar sig religiöst
              extremt.
            </seg>
            <seg xml:id="i-943f1e190690f4ed-0">
              Det finns citat där ministrar uttalar att man tycker sig upptäcka
              att alla andra människor finns till och är skapade av Gud för
              israelernas skull eller för judarnas skull. Sådana uttalanden
              finns att läsa i Haaretz. Jag uppmanar alla att läsa den.
            </seg>
            <seg xml:id="i-42d0e99a82b8d0b9-0">
              När man åker runt på Västbanken och träffar palestinier kan man
              också upptäcka de problem som palestinierna själva har. Både PLO
              och den palestinska myndigheten erkänner att man har svårt att
              lösa de problem man står inför när man ska bygga sin palestinska
              stat. Väldigt mycket beror naturligtvis på att israelerna blockerar
              deras försök men också på att de själva har problem internt, och
              det är man öppen med. Man måste lösa problemen internt i vilket
              fall som helst. Den utvecklingen måste vi också gynna.
            </seg>
            <seg xml:id="i-e27ec2e03489208d-0">
              För att komma till rätta med problematiken i Israel och Palestina
              finns det egentligen bara en lösning, nämligen att Israel erkänner
              tvåstatslösningen och en palestinsk stat, att man lämnar bosättningarna
              och ser till att palestinierna kan bygga sin egen stat. Det är
              den enda vägen att gå, tror jag. Vill man ha en enstatslösning
              blir det på israelernas villkor, och det är inget som gynnar en
              fred mellan Israel och Palestina.
            </seg>
            <seg xml:id="i-d0aea629bb966560-0">
              Jag hoppas att detta är något som uppmärksammas och att vi kan
              fortsätta jobba med den här utvecklingen, så att ett demokratiskt
              Palestina så småningom kommer till.
            </seg>
          </u>
          <note xml:id="i-08a48158c40ba56f-0">
            I detta anförande instämde Jacob Johnson (V).
          </note>
          <note type="speaker" xml:id="i-96526499737465a3-0">
            Anf. 58 HANS WALLMARK (M) replik:
          </note>
          <u who="hans_wallmark_259cf8" xml:id="i-cd0214293932b600-2">
            <seg xml:id="i-52783f1d06e6aaaa-0">
              Herr talman! Den allmänna delen av den utrikespolitiska debatten
              är lite styckevis och delt. Man kan prata om det hjärtat är fullt
              av. Jag vet att Torbjörn Björlund är besjälad av det som händer
              i Mellanöstern och inte minst i konflikten mellan Palestina och
              Israel. Jag har dock inte för avsikt att ställa frågor till honom
              om just detta.
            </seg>
            <seg xml:id="i-5c58242148a62255-0">
              Däremot ska jag lite ödmjukt beröra något som han inte talade
              om, nämligen hans skrivningar i den säkerhetspolitiska analysen
              i Försvarsberedningen. Det här är ju den sista utrikespolitiska
              debatten före valet, och därför skulle det vara intressant att
              få se konturen av den politik V, S och MP skulle vilja föra om
              det skulle bli ett maktskifte. I sin särskrivning i Försvarsberedningen
              skriver Björlund bland annat om Nato. Man är emot deltagandet
              i Nato Response Force, man vill kalla hem Sveriges Natoambassadör.
              Man påpekar EU:s problem och man säger att bilden av USA i vissa
              stycken är alltför överslätande.
            </seg>
            <seg xml:id="i-396e15fb03a55100-0">
              Hur viktigt är det för Torbjörn Björlund att Vänsterpartiet får
              med dessa frågor i en gemensam rödgrön utrikespolitik?
            </seg>
          </u>
          <note type="speaker" xml:id="i-0f397c628aab39b5-0">
            Anf. 59 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-1">
            <seg xml:id="i-c69941b9b5aa07a8-0">
              Herr talman! Jag hade naturligtvis hoppats få frågor om Israel
              och Palestina. Nu vet jag att mina motståndare här knappast kommer
              att beröra det. Jag tror att de kommer att ta upp andra frågor.
            </seg>
            <seg xml:id="i-787bbac119dafb63-0">
              När det gäller USA:s roll i världen i dag ser vi att USA som
              enda supermakt har en stor påverkan. För oss som vänsterpartister
              är det viktigt att vara en motvikt till det USA gör i sin maktsträvan.
              USA är i dag dominerande i Nato. Man dominerar världspolitiken
              på många olika sätt, och man gör det inte alltid på rätt sätt.
              USA anklagas många gånga gånger för att både bryta mot folkrätten
              och mot mänskliga rättigheter, men den kritiken kommer aldrig
              från vår regering.
            </seg>
            <seg xml:id="i-65962673ee64d3fc-0">
              Jag har haft ett par debatter med vår utrikesminister Carl Bildt,
              som sorgfälligt undviker att säga något om USA:s roll i världen
              i dag. Frågan är om han törs.
            </seg>
            <seg xml:id="i-9ab15f08cacf2ace-0">
              För oss är det viktigt att påpeka allt som är brott mot mänskliga
              rättigheter och folkrätten. Det innebär att USA, som är en av
              de stater som kontinuerligt begår sådana brott – i Afghanistan,
              Irak och så vidare – måste lyftas fram.
            </seg>
            <seg xml:id="i-6cd221a4a43bfc65-0">
              Hur långt detta kommer med i ett framtida samarbete – om det
              blir med Moderaterna vet jag inte – återstår att se.
            </seg>
          </u>
          <note type="speaker" xml:id="i-48abe388bbb92361-0">
            Anf. 60 HANS WALLMARK (M) replik:
          </note>
          <u who="hans_wallmark_259cf8" xml:id="i-cd0214293932b600-3">
            <seg xml:id="i-1d40d735132e99ae-0">
              Herr talman! Jag tycker att vi ska berömma Torbjörn Björlund
              för att han är konsekvent. Den här typen av USA-kritik framförs
              i olika sammanhang. Det är alltså inga nyheter som kommer här
              i talarstolen, och det hedrar Vänsterpartiet och Torbjörn Björlund.
              Jag förstår också att han är kritisk mot den nuvarande regeringens
              syn.
            </seg>
            <seg xml:id="i-5a5b4565e7dfcbc1-0">
              Då är min fråga återigen: Hur viktigt är det för Vänsterpartiet
              och Torbjörn Björlund att, om det blir en ny regering som vilar
              på mandat för Vänsterpartiet, Miljöpartiet och Socialdemokraterna,
              den regeringen för en sådan USA-fientlig politik som Torbjörn
              Björlund har skissat på? I det rödgröna valmanifest man hade 2010
              pratade man också om att man ville att Sverige skulle verka för
              att USA skulle stänga alla sina baser utomlands. Är det också
              ett krav som Torbjörn Björlund och Vänsterpartiet vill driva gentemot
              en rödgrön regering om det skulle bli ett regeringsskifte? Detta
              är viktigt för att vi ska kunna förstå konturerna av vad vi möter
              i valet 2014.
            </seg>
          </u>
          <note type="speaker" xml:id="i-8516f66548c25dc6-0">
            Anf. 61 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-2">
            <seg xml:id="i-0f82e31f805a308e-0">
              Herr talman! Jag vill inte påstå att jag är USA-fientlig. Det
              är ett ord som Hans Wallmark lägger i min mun. Men jag är väldigt
              USA-kritisk.
            </seg>
            <seg xml:id="i-feedf870ac277c62-0">
              USA är ett land som har stora problem både internt och med sin
              utrikespolitik, men de kan förändra den. Vi får hoppas att de
              gör det, för de har stor påverkan på världspolitiken. Hoppet är
              dock inte så stort för min del, för jag tror att det finns så
              stora problem att hantera internt, både inrikespolitiskt och utrikespolitiskt.
              Det är svårt att överblicka hur det kommer att gå och vad man
              ska göra.
            </seg>
            <seg xml:id="i-dc407e4fa30a4d03-0">
              Vi satte stort hopp till Barack Obama. Även jag hade vissa förhoppningar,
              men de har fullständigt kommit på skam. Det finns inget som har
              förändrats i USA:s utrikespolitik. På många sätt har den blivit
              sämre.
            </seg>
            <seg xml:id="i-713fb8a30062bc85-0">
              Att detta ska slå igenom i ett regeringssamarbete är inget jag
              står och säger. Vi ställer inga villkor när det gäller detta,
              men vi kommer att föra fram vår politik i ett regeringssamarbete
              för att få gehör för den så långt det bara går. Jag hoppas verkligen
              att vi får gehör. Jag tror att vi har både Socialdemokraternas
              och MP:s öra på den här punkten.
            </seg>
          </u>
          <note type="speaker" xml:id="i-b06cb68247a3aa2d-0">
            Anf. 62 FREDRIK MALM (FP) replik:
          </note>
          <u xml:id="i-b3291f1547b71e6c-11" who="unknown">
            <seg xml:id="i-b591cca290be1c13-0">
              Herr talman! Jag kan instämma i en hel del av det som Torbjörn
              Björlund beskriver när det gäller israeliska bosättningar, bosättning
              på Hebron och religiösa extremister där liksom vikten av en tvåstatslösning,
              vilket Torbjörn Björlund avslutade med. Detta att han vill se
              en tvåstatslösning var i och för sig bara en mening i hela anförandet.
              När man lyssnar på hans anförande kan man tro att den ena sidan
              egentligen är fromma lamm medan den andra sidan är fullständigt
              brutala bödlar. Riktigt så enkelt är det inte, Torbjörn Björlund.
            </seg>
            <seg xml:id="i-543a4eaed46a066d-0">
              Låt mig fästa min uppmärksamhet på en sak, herr talman. Torbjörn
              Björlund talar om att i Silwandalen, som ligger precis vid Kidrondalen,
              söder respektive öster om gamla staden i Jerusalem, kör israelerna
              ut palestinier för att bygga Davids stad. Nej, Torbjörn Björlund,
              Israel bygger inte Davids stad. Det handlar om en arkeologisk
              utgrävning av Davids stad, som byggdes för 3 000 år sedan, då
              kung Salomo också byggde det första templet. Det kanske är detta
              som är kärnan: Man ser inte skogen, för de politiska plakaten
              står i vägen.
            </seg>
          </u>
          <note type="speaker" xml:id="i-7455d13a84a650c2-0">
            Anf. 63 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-3">
            <seg xml:id="i-aa451fb1ab95ce96-0">
              Herr talman! Det är faktiskt en liten förändring när nu Fredrik
              Malm håller med om det mesta jag säger. Så brukar det inte vara.
              Fredrik Malm har gjort sig känd för att vara väldigt Israelvänlig,
              och ibland har han något av skygglappar, tycker jag, så det är
              en bra förändring.
            </seg>
            <seg xml:id="i-4f7eb2c5bc25680e-0">
              När det gäller detta med brutala bödlar tog jag exemplet Nilin.
              Det sker övergrepp i Palestina och på Västbanken varje dag. I
              princip dör en ung palestinier varje dag. Det dör åtminstone 365
              ungdomar på palestinsk mark varje år som en följd av övergreppen.
              Det kan ske genom att soldater skjuter tårgasgranater eller genom
              att de skjuter folk.
            </seg>
            <seg xml:id="i-5f1039b644ac9af5-0">
              För några år sedan visade man en film från Hebron. Man visade
              också nyligen en film som hette Fem förstörda kameror , som visar
              hur det går till när israeliska soldater kallblodigt skjuter palestinier.
              Det kallar jag för att vara bödel.
            </seg>
          </u>
          <note type="speaker" xml:id="i-86b0410fa1f21490-0">
            Anf. 64 FREDRIK MALM (FP) replik:
          </note>
          <u xml:id="i-b3291f1547b71e6c-12" who="unknown">
            <seg xml:id="i-bc03ea3dd8d8fc42-0">
              Herr talman! Torbjörn Björlund replikerar på det som jag i min
              replik klargjorde att vi var överens om, nämligen att den israeliska
              bosättningspolitiken måste avvecklas till förmån för en tvåstatslösning.
              Sedan betonade jag att israeliska civila också har rätt till sitt
              liv och sina lemmar. Det är Torbjörn Björlund inte lika angelägen
              om att påpeka.
            </seg>
            <seg xml:id="i-ab7937d2be6ed857-0">
              Det är ändå väldigt klargörande för debatten i Sverige om Mellanösternpolitiken
              och staten Israel att man inte ens är medveten om att Davids stad
              är en arkeologisk utgrävning av den stad som kung David byggde
              för 3 000 år sedan, utan man tror att det handlar om att Israel
              håller på att bygga en ny bosättning. Är det en genomgående uppfattning
              i den svenska debatten att det inte finns någon judisk historia
              i det land vi talar om? Det verkar som om man tror att judarna
              har kommit dit lite hux flux från hela världen och att de egentligen
              aldrig har hört hemma där, och så bygger de en bosättning som
              heter Davids stad.
            </seg>
            <seg xml:id="i-12d94ed71c55a8c1-0">
              Då har vi verkligen backat in i framtiden, får man väl säga,
              eller gått rakt motsatt väg. Och det blir väldigt märkligt.
            </seg>
            <seg xml:id="i-a250697056c4c000-0">
              Att Vänsterpartiet har betydande problem med sitt eget förflutna
              vet jag, men det är bra om man känner till Israels förflutna en
              aning.
            </seg>
          </u>
          <note type="speaker" xml:id="i-8fb977f9b0d94355-0">
            Anf. 65 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-4">
            <seg xml:id="i-1b2a3d47c89f0121-0">
              Herr talman! Jag ska inte beröra Folkpartiets förflutna, för
              det finns väldigt mycket att ta upp. Men när det gäller Davids
              stad är det så att de arkeologiska utgrävningarna syftar till
              att lyfta fram precis det som man vill ha, nämligen en judisk
              historia. Och den judiska historien passar israelerna just för
              att de ska kasta ut de palestinier som finns i Silwandalen.
            </seg>
            <seg xml:id="i-981bb4e088d1c978-0">
              Jag har varit där flera gånger. Jag har sett det här. Jag har
              också sett israeliska drömmar om Davids stad, till och med målningar
              och ritningar av hur det skulle kunna se ut. Det är märkligt om
              inte Fredrik Malm vet om det. Jag har sett dem själv.
            </seg>
            <seg xml:id="i-78578d9515bd0369-0">
              När det gäller lösningen av Israel–Palestina-konflikten kan vi
              vara överens om att det är Israel som behöver förändra sin politik
              när det gäller bosättningar och muren. Det gäller att sluta förtrycka
              palestinier och bygga in dem i Bantustanliknande områden på Västbanken.
              Det är rätt bra, tycker jag, för det är ett framsteg.
            </seg>
            <seg xml:id="i-b9959fa2b9581e54-0">
              Och är det så att man på något sätt ser Jerusalems betydelse
              ska man också lyfta upp det här, för Jerusalem är oerhört viktigt
              för alla grupper av folk som finns på Västbanken.
            </seg>
          </u>
          <note type="speaker" xml:id="i-b8cfcf44ee4e5a9d-0">
            Anf. 66 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-2">
            <seg xml:id="i-252b6141eadf0fad-0">
              Herr talman! Jag skulle gärna vilja röra mig till andra sidan
              Atlanten. Min kollega Hans Wallmark ställde tidigare en fråga
              till Torbjörn Björlund om hans formuleringar om USA; om det inte
              var USA-hat var det i alla fall en extremt skeptisk syn på USA.
              Då tänkte jag ställa frågor om en extremt positiv syn på USA:s
              fiender, för det är så de kallar sig.
            </seg>
            <seg xml:id="i-0bb9b860bcdeb201-0">
              Hur ser Torbjörn Björlund på den situation som vi nu har, som
              inte är helt olik situationen i Ukraina? Jag tänker på det som
              händer i Venezuela, där regimen går till attack mot protesterande
              medborgare och mot protesterande studenter. Ett antal har dött.
              Många har skadats. Och man skjuter rakt in i folkmassorna.
            </seg>
            <seg xml:id="i-4caef76ccca3d767-0">
              Det här är ett land och en ledning – det började med Chávez,
              och nu är det Maduro – som Vänsterpartiet vurmar alldeles otroligt
              för. Vi kan också konstatera att den här regimen står bakom och
              ekonomiskt stöttar regimen i Kuba och Vitryssland och har uttalat
              sig positivt om Asad i Syrien. Vad är Torbjörn Björlunds syn på
              det här?
            </seg>
          </u>
          <note type="speaker" xml:id="i-724b2172d6d637fa-0">
            Anf. 67 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-5">
            <seg xml:id="i-3a5d932a0c613a08-0">
              Herr talman! Det skulle vara intressant att ha lite mer tid att
              diskutera Latinamerika över huvud taget. Det händer mycket där,
              och det händer positiva saker. Det är problematiskt på många sätt,
              men jag tror på en utveckling i Latinamerika, att det går framåt.
            </seg>
            <seg xml:id="i-cb05100177c2ab17-0">
              Historiskt sett har många kallat Latinamerika för USA:s bakgård.
              Vi har otaliga exempel på att USA har lagt sig i andra länders
              angelägenheter i Latinamerika. Och det gör man fortfarande. Det
              finns en historia där USA ser att Latinamerika tillhör dem. Vi
              har haft kuppen i Chile. Man kan gå tillbaka på andra sätt och
              se hur det ser ut. Man lägger sig i andra länders angelägenheter.
            </seg>
            <seg xml:id="i-255e0af19465e87e-0">
              Vi ska inte referera till just övervakning och sådana saker som
              nu avslöjas när det gäller USA, men det finns många avslöjanden
              om hur man agerar med hjälp av sina underrättelsetjänster i olika
              länder. Misstanken om att det sker i Venezuela finns. Bevisen
              måste fram för att man ska se det. Men utvecklingen i Venezuela
              måste följas ur flera perspektiv. Det är inte så att Venezuela
              är ett land som inte påverkas av USA:s ekonomiska politik.
            </seg>
          </u>
          <note type="speaker" xml:id="i-7b7e7b2e53a3ce62-0">
            Anf. 68 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-3">
            <seg xml:id="i-83c7223450ade067-0">
              Herr talman! Om det är att stå upp för mänskliga rättigheter
              att lägga sig i andra länders angelägenheter tycker jag att det
              är bra att USA är där. Jag är själv en sådan som stöttar den del
              av befolkningen som står upp mot regimen och mot förtrycket och
              för frihet.
            </seg>
            <seg xml:id="i-9f55ff60e3819fb9-0">
              Jag vet att jag och Torbjörn Björlund har olika synpunkter på
              det här. Jag ska inte bli historisk, utan jag kan titta på en
              reserapport som är skriven av Torbjörn Björlund 2013 i Svensk-Kubanska
              Föreningens tidning – det är en förening som för övrigt hyllar
              Castro och regimen och förtrycket i Kuba. Torbjörn Björlund hade
              förmånen att träffa Venezuelas ambassadör och höra hur fantastiskt
              det är i Venezuela och även i Kuba. Han skriver:
            </seg>
            <seg xml:id="i-a8819852c78a9469-0">
              Med de förutsättningar Kuba har så borde framtiden vara ljus.
              Släpper USA blockaden kommer utvecklingen att gå snabbt. Mina
              enda farhågor är att de inte lyckas bevara de socialistiska framsteg
              de gjort utan glider iväg in i nyliberalismens dimma.
            </seg>
            <seg xml:id="i-04d82243ebe43db0-0">
              Vilka är de socialistiska framstegen i förtryckets Kuba?
            </seg>
          </u>
          <note type="speaker" xml:id="i-ca66a9db2122bbce-0">
            Anf. 69 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-6">
            <seg xml:id="i-9923fdb119e2e352-0">
              Herr talman! Det var en intressant resa till Kuba, för jag fick
              med egna ögon se de problem som finns. Vi ska vara överens om
              att Kuba i dag är en enpartistat. Man har ingen pressfrihet. Man
              fängslar folk på godtyckliga grunder. Alltså är det ingen demokrati.
              Men när FN röstade i höstas om att lyfta blockaden röstade 188
              länder för, inklusive Sverige. De enda som röstade emot var USA
              och Israel.
            </seg>
            <seg xml:id="i-efa2472d365cbc83-0">
              EU har nyligen, bara för ett par veckor sedan, tagit initiativ
              till utökade handelsförbindelser med Kuba. Man ser att förutsättningen
              för en demokratiseringsprocess på Kuba är att man har utökad handel.
              Isolerar man Kuba blir det ingenting.
            </seg>
            <seg xml:id="i-e468fcea46f50f93-0">
              Kopplingen mellan Venezuela och Kuba är just den att har man
              inga vänner tar man dem man får. Men jag tror att Venezuela har
              en utveckling som gynnar både Kuba och Venezuela när det gäller
              demokratiprocessen också.
            </seg>
            <seg xml:id="i-4a384acddaaf75c7-0">
              Utökad handel, som alla borgerliga politiker vurmar mycket för,
              skapar också mer demokrati. Det är det vi är ute efter.
            </seg>
          </u>
          <note type="speaker" xml:id="i-fbee08018b830c52-0">
            Anf. 70 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-4df38aebd995118d-3">
            <seg xml:id="i-60c952db5d1af51f-0">
              Herr talman! Jag skulle vilja bemöta lite av det som Torbjörn
              Björlund har sagt om situationen i Israel och Palestina. Jag tycker
              att det är ganska osmakligt av Torbjörn Björlund att anklaga Israel
              för apartheid. De araber som bor i Israel och har israeliskt medborgarskap
              har fulla rättigheter. Där finns det ingen apartheid. Israel är
              en demokratisk stat som vill respektera sina minoriteter, till
              skillnad från många av dess grannländer.
            </seg>
            <seg xml:id="i-e27bd269316669bb-0">
              När jag nyligen besökte Israel träffade jag en muslim som sade
              att han hellre bor med israeliskt medborgarskap än under ett palestinskt
              styre. Hans rättigheter till exempel vad gäller yttrandefrihet
              är nämligen bättre respekterade där. Jag tycker att det säger
              lite grann om styret vad gäller den palestinska myndigheten.
            </seg>
            <seg xml:id="i-d2cd10202a9d9545-0">
              Jag skulle vilja fråga Torbjörn Björlund vad han säger om det
              hat mot judar som sprids från den palestinska myndigheten. Judar
              beskrivs som grisar och söner till grisar. Och man visar en hatpropaganda
              bland barn där man inte erkänner Israel över huvud taget. Det
              finns inte med på kartan.
            </seg>
          </u>
          <note type="speaker" xml:id="i-d0e2e1e65e698bd9-0">
            Anf. 71 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-7">
            <seg xml:id="i-188bebbfb25f919c-0">
              Herr talman! Det är lite intressant att lyssna på Sverigedemokraterna,
              för de har en väldigt påklistrad verklighetsbild. Jag har varit
              många gånger i Palestina. Jag har sett hur det ser ut. Palestinier
              på Västbanken har ingen chans att komma in i Israel. Araber som
              är israeliska medborgare kan röra sig, men palestinier som finns
              i Israel rör sig inte fritt. De ska ha olika pass och olika varianter
              av papper för att komma dit de ska.
            </seg>
            <seg xml:id="i-27bf3ce899e4fae2-0">
              På Västbanken är situationen den att man aldrig kommer in i Jerusalem
              om man inte bor där. Det kallar jag för apartheid. Man blockerar
              palestinier så att de inte kan besöka sina egna släktingar i Jerusalem.
              Jag vet inte vad du kallar det för, men för mig är det apartheid.
              Det är en blockering som uppenbart är till för att förhindra en
              palestinsk stats utveckling.
            </seg>
            <seg xml:id="i-3066814cef09d8d9-0">
              Det andra gällde påverkan av barn. Jag har också sett många bilder
              där israeliska barn står och målar på bomber som ska fällas över
              Gaza. Det finns olika bilder av detta. Det finns ingen ursäkt
              för att man hetsar mot varandra. Men utvecklingen är sådan att
              det är Israel som styr det här.
            </seg>
          </u>
          <note type="speaker" xml:id="i-fd3b0cb368824471-0">
            Anf. 72 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-4df38aebd995118d-4">
            <seg xml:id="i-08764cf109f6c6a1-0">
              Herr talman! Påstår Torbjörn Björlund att Israel styr så att
              den palestinska myndigheten sprider hat bland sina egna? Jag skulle
              knappast tro det. Däremot kan jag hålla med om att de har ett
              ansvar vad gäller utbildningen av barn i Israel och i Palestina
              när det gäller att verka för en normalisering och goda kontakter
              och relationer mellan palestinier och judar. Det tycker jag är
              viktigt. Därför tycker jag inte att man ska bojkotta till exempel
              industrikomplex på Västbanken, där man jobbar tillsammans, sida
              vid sida, och ser att det faktiskt är normala människor på båda
              sidor.
            </seg>
            <seg xml:id="i-36e4857fd3e892da-0">
              Vad gäller situationen på Västbanken fanns det faktiskt ingen
              mur förut. De här begränsningarna fanns inte före terrorattackerna
              i början av 2000-talet. Detta var ju ett svar på terrorister,
              självmordsbombare, som dödade israeler. Det här var en säkerhetsåtgärd.
              Den dag Israel kan garantera säkerhet och den dag palestinierna
              på allvar kan utlova att man tänker sluta med terrorattentat och
              erkänna Israels rätt att existera tror jag att Israel är berett
              att ta bort de här restriktionerna.
            </seg>
          </u>
          <note type="speaker" xml:id="i-96456d58b25a5be7-0">
            Anf. 73 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-59ca6d1a2bbaa18b-8">
            <seg xml:id="i-ebce92bcd973268a-0">
              Herr talman! Tyvärr är det svårt att diskutera med Sverigedemokraterna,
              som har bestämt sig för en bild som inte stämmer. Det är Israel
              som styr över Västbanken. Det finns tre områden: A, B och C.
            </seg>
            <seg xml:id="i-a189850c785ecc64-0">
              C är helt israeliskt. Det området kommer palestinierna inte åt
              över huvud taget. B är en mix. I område A ska palestinierna få
              finnas. Det är apartheidpolitik, och det är Israel som styr den.
            </seg>
            <seg xml:id="i-d0054c17a3430ac4-0">
              Dessutom har Israel all makt att förhindra både den palestinska
              myndigheten och vanliga palestinier från att utveckla staten.
              Om man hindrar palestinierna från att styra sin egen utveckling,
              kan man alltid beskylla palestinierna för att inte klara av utvecklingen.
            </seg>
            <seg xml:id="i-983811f576630ef9-0">
              Sedan var det muren. Om man tittar på kartan framgår där hur
              den har byggts. Om muren finns där bara för att förhindra självmordsbombare
              är den fullständigt meningslös. Men muren byggs runt alla vattenreservoarer
              och all den vattentillgång som finns på Västbanken. Israelerna
              bygger in vattentillgången till sig själva med muren.
            </seg>
            <seg xml:id="i-03913dca9c983d2a-0">
              Jag tror inte heller att det går att hindra självmordsbombare
              med hjälp av muren. Vill man in kommer man säkert in ändå. Det
              har inget med muren att göra. Muren är till för att se till att
              israelerna kan styra hela Västbanken.
            </seg>
          </u>
          <note type="speaker" xml:id="i-506b6dac70841229-0">
            Anf. 74 ROBERT HALEF (KD):
          </note>
          <u who="robert_halef_9ca73c" xml:id="i-7a5375971b7087da-0">
            <seg xml:id="i-b4333b0cc1147a62-0">
              Herr talman! Mellanöstern och en rad länder i Afrika utgör vårt
              grannskap. Många av länderna brottas i dag med konflikter och
              inbördeskrig. Många av konflikterna eldas på av intolerans i fråga
              om olikheter mellan etniciteter och bristen på respekt för religionsfrihet.
            </seg>
            <seg xml:id="i-7da07ce018b980cd-0">
              Under de senaste decennierna har den religiösa tillhörigheten
              utnyttjats alltmer som en yta för konfliktskapande vid sidan om
              etnicitet och nationalitet. Det är stor brist på respekt för religionsfrihet,
              som är en fundamental mänsklig rättighet. Kriget på Balkan, kriget
              i Sudan, konflikterna i Nigeria och Irak samt inbördeskriget i
              Syrien visar alla starka symtom på att religionsfriheten inskränkts
              och att människor blir förföljda och diskriminerade på grund av
              sin tro.
            </seg>
            <seg xml:id="i-7be9ee520bb8836d-0">
              Herr talman! Den arabiska våren startade för cirka tre år sedan
              i Tunisien som en protest mot korruption och sociala orättvisor
              samt med krav på politiska reformer. Folkupproret har skakat om
              stabiliteten i ett flertal länder i Nordafrika och Mellanöstern.
              För Tunisien gick övergången till mer demokrati lättare än på
              andra håll.
            </seg>
            <seg xml:id="i-6afd6a69ef3c9359-0">
              I fallen Libyen, Egypten och Syrien kan vi inte säga samma sak.
              I Libyen är det fortfarande kaos, och regeringen har inte kontroll
              över situationen och landets gränser. Landet befinner sig i en
              kaotisk situation med instabilitet där klaner styr regioner med
              egna miliser, och den framtida utvecklingen är mycket oviss. I
              Egypten, efter det att den folkvalda presidenten Mursi från Muslimska
              brödraskapet blivit avsatt som president, har militären återigen
              tagit makten. En ny konstitution som nyligen antogs är mer inkluderande
              och ger minoriteter, till exempel de kristna kopterna, äganderättigheter,
              religionsfrihet med mera. En konstitution ska inkludera alla grupper
              oavsett etnicitet, religionstillhörighet med mera. Europeiska
              unionen bör bevaka utvecklingen så att landet går mot mer demokrati.
            </seg>
            <seg xml:id="i-eb259dc3c5c818de-0">
              Herr talman! Upproret som startade i Syrien för cirka tre år
              sedan har i dag blivit slagfält för olika religiösa gruppers maktsträvanden
              och har resulterat i inbördeskrig. Regimen hade trots sina brister
              på demokrati och respekt för mänskliga fri- och rättigheter en
              inkluderande hållning gentemot olika grupper och trosinriktningar
              så länge man inte hotade makten.
            </seg>
            <seg xml:id="i-49a6f3f129de063c-0">
              I dag har inbördeskriget tagit religiöst extremistiska former.
              Över 130 000 människor har mördats. Över nio miljoner syrier är
              på flykt, lever under mycket svåra omständigheter och behöver
              humanitärt stöd. Konflikten håller också sakta men säkert på att
              bli en regional konflikt med flera länder inblandade. Med detta
              måste vi ha beredskap för en ännu värre situation i hela regionen.
            </seg>
            <seg xml:id="i-48d23715d9b40541-0">
              Terroristgrupper som har som mål att bilda en islamistisk nation
              kidnappar biskopar, präster och nunnor. De har som fundamentalister
              ett mål att bygga ett islamistiskt samhälle. Kyrkor har bombats,
              och det pågår en direkt förföljelse av kristna syrier. Flera hundra
              tusen kristna syrier har tvingats lämna landet. Syrien behöver
              frid, fred och frihet samt en diplomatisk lösning på konflikten
              för att bli ett nytt demokratiskt Syrien.
            </seg>
            <seg xml:id="i-1645cb4e7d0d206d-0">
              Herr talman! Den syriska befolkningen behöver mer humanitärt
              stöd från omvärlden. FN:s säkerhetsråd bör besluta om humanitära
              korridorer för att få in nödvändigt stöd och nödvändig hjälp till
              Syrien. FN:s säkerhetsråd bör besluta om en utväxling av fångar
              så att alla kidnappade kan friges. FN:s säkerhetsråd bör besluta
              om vapenvila och tvinga de stridande till konstruktiva diskussioner
              om ett demokratiskt Syrien.
            </seg>
            <seg xml:id="i-f5f1ab6c3b6a05fe-0">
              Herr talman! Det är bra att fredskonferensen I och II i Genève
              har genomförts även om dessa möten inte har resulterat i något
              konkret ännu. Jag hoppas att parterna träffas snart igen. Nästa
              gång måste fredsförhandlingarna inkludera även de ca 25 procent
              av befolkningen som är syrianer och kurder. Vi vet att de kristna
              och kurdiska representanterna inom oppositionen saknar legitimitet
              i dessa två befolkningsgrupper. Alla grupper som kan påverka och
              som kommer att påverkas av fredsprocessen bör inkluderas i kommande
              Genèvemöten för att få en varaktig fred och demokratisk utveckling
              i Syrien.
            </seg>
            <seg xml:id="i-feec9b1aa59f1f77-0">
              Herr talman! Likaså bör Sverige och Europeiska unionen i bilaterala
              diplomatiska relationer vid handel och bistånd samt i våra kontakter
              och i samarbete med det civila samhället påtala vikten av respekt
              för religionsfrihet och alla människors lika, unika och okränkbara
              värde. Vi måste stödja länderna att anta demokratiska konstitutioner
              som bejakar mänskliga fri- och rättigheter där religionsfriheten
              för alla grupper respekteras.
            </seg>
            <seg xml:id="i-4b3d216234b4b9fa-0">
              Detta låter enkelt, men ett stort arbete återstår.
            </seg>
          </u>
          <note type="speaker" xml:id="i-b0228c7a20981585-0">
            Anf. 75 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-06b56703debbb900-0">
            <seg xml:id="i-62ac129b1b58219d-0">
              Herr talman! Robert Halef tar upp frågan om religiösa minoriteters
              rättigheter. Det är bra. EU ska vara en kraft för att främja demokrati
              och mänskliga rättigheter i världen, men EU måste också vara en
              förebild genom att ställa hårda krav på medlemsländerna att leva
              upp till kraven på mänskliga rättigheter. Det gäller inte bara
              när länderna är på väg in i EU utan också när de väl är medlemmar
              i EU.
            </seg>
            <seg xml:id="i-c25fc22258a4c5ae-0">
              Därför tycker jag att det är viktigt att EU kan agera mot medlemsländer
              som bryter mot unionens grundläggande rättigheter, till exempel
              när det gäller diskriminering av romer och homosexuella.
            </seg>
            <seg xml:id="i-0e9acd5b84d0cabd-0">
              Här finns också inom EU en förebild, nämligen det så kallade
              underskottsförfarandet. Det sätts in för de länder som inte lever
              upp till konvergenskriterierna inom EMU, det vill säga stabilitetspakten.
              Kan Robert Halef tänka sig något liknande när det gäller mänskliga
              rättigheter för att sätta press på EU:s egna medlemsländer?
            </seg>
          </u>
          <note type="speaker" xml:id="i-969f5b3ced1cb894-0">
            Anf. 76 ROBERT HALEF (KD) replik:
          </note>
          <u who="robert_halef_9ca73c" xml:id="i-7a5375971b7087da-1">
            <seg xml:id="i-0153ca5c874c0528-0">
              Herr talman! Tack, Tommy Waidelich, för frågan!
            </seg>
            <seg xml:id="i-5a3182798506c571-0">
              Medlemsländerna ska leva upp till de fastlagda kriterierna för
              att få bli medlem i unionen. Kravet om mänskliga fri- och rättigheter
              gäller oavsett om det är fråga om sexuell läggning, etnicitet
              eller ras.
            </seg>
            <seg xml:id="i-76bf4ad0dffd346c-0">
              Om detta inte fungerar i praktiken i vissa länder måste Europeiska
              unionen och kommissionen följa upp frågorna. Alla medlemsländer
              och kandidatländer ska leva upp till de krav om mänskliga rättigheter
              jag räknade upp nyss.
            </seg>
          </u>
          <note type="speaker" xml:id="i-524d81ec2cc767e2-0">
            Anf. 77 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-06b56703debbb900-1">
            <seg xml:id="i-674a50c895b2bd36-0">
              Herr talman! Jag tackar för svaret! Jag hoppas att Kristdemokraterna
              kommer att hjälpa till i arbetet när det gäller att stärka de
              mänskliga rättigheterna för olika minoriteter inom EU.
            </seg>
            <seg xml:id="i-35c02b00b13c5091-0">
              Vi ser just nu hur intoleransen ökar. Det är bland annat en konsekvens
              av den sociala oron och otryggheten som nu härjar i Europa och
              i många andra länder runt om i världen. Det beror på den ekonomiska
              krisen, som faktiskt Robert Halef och hans partivänner till stor
              del har ansvaret för inom EU. Det är er grupp, kristdemokrater
              och moderater runt om i Europa, som har styrt.
            </seg>
            <seg xml:id="i-260383a6dfd6f71b-0">
              Det råder nu en situation med massarbetslöshet. 25 miljoner medborgare
              inom EU är arbetslösa, varav 6 miljoner är ungdomar. Det är viktigt
              när vi jobbar mot intolerans och diskriminering att vi också ser
              till de bakomliggande ekonomiska och sociala orsakerna. Är Robert
              Halef beredd att också prioritera kampen mot arbetslöshet och
              den sociala dumpningen inför det kommande Europavalet?
            </seg>
          </u>
          <note type="speaker" xml:id="i-d7529e3958cc171f-0">
            Anf. 78 ROBERT HALEF (KD) replik:
          </note>
          <u who="robert_halef_9ca73c" xml:id="i-7a5375971b7087da-2">
            <seg xml:id="i-ae5a16c3bc3e8491-0">
              Herr talman! Arbetslöshetsfrågan är en nationell fråga. Vi är
              nära gruppen EPP, som är den största gruppen i Europeiska unionen.
              Där finns en del aviserade åtgärder för att bekämpa arbetslösheten,
              öka sysselsättningen och skapa fler jobb i Europeiska unionen.
            </seg>
            <seg xml:id="i-9b0147517f4976ba-0">
              Respekten för mänskliga rättigheter och alla människors lika
              och unika värde är en fråga som vi kristdemokrater självklart
              bejakar och följer för att se till att alla länder lever upp till
              dessa värderingar.
            </seg>
          </u>
          <note type="speaker" xml:id="i-3630a11de45a3476-0">
            Anf. 79 KARIN ÅSTRÖM (S):
          </note>
          <u who="karin_astrom_a1d5e2" xml:id="i-0ec4888f881eb250-0">
            <seg xml:id="i-1b020b276588fc1e-0">
              Herr talman! Efter Latinamerika och USA, över till Palestina,
              över till Syrien, för att inte tala om den intressanta politiska
              debatt som vi har haft om den utveckling som sker i Ukraina väljer
              jag att vandra närmare oss själva, nämligen till Norden, för att
              sedan vandra över till Arktis och Barents.
            </seg>
            <seg xml:id="i-9f6c37d78b512170-0">
              Det nordiska samarbetet är, som vi känner till, ett världsunikt
              samarbete. Det är få regioner i världen som kan visa upp ett så
              starkt samarbete som vi har. Det är faktiskt de politiska val
              som vi har gjort över tid som gjort att det blivit så oerhört
              framgångsrikt.
            </seg>
            <seg xml:id="i-0e886f0f8af12a21-0">
              Det här året, 2014, har vi i Sverige tagit över ordförandeskapet
              och leder Nordiska rådets politiska arbete framåt. Vi har i den
              svenska delegationen, som är utsedd av riksdagen, antagit ett
              arbete som vi kommer att ägna oss åt under året. Det handlar om
              den nordiska arbetsmarknaden – jobb, jobb, jobb. Det är oerhört
              viktigt, kopplat till utbildningsfrågorna. Vi kommer att fokusera
              på en hållbar utvinning av naturresurser och givetvis den tvåhundraåriga
              tiden av fred mellan de nordiska länderna.
            </seg>
            <seg xml:id="i-c1d27bc32978fb1b-0">
              Därtill lägger vi fokus på Europa där vi säger att Norden är
              Europa och Europa är Norden. Det är viktigt. Vi har dessutom val
              i år. Inte minst med tanke på den händelseutveckling vi ser i
              Ukraina jobbar vi aktivt med att få fart på det östliga partnerskapet.
              Tyvärr ser vi att det finns alldeles för lite resurser både på
              EU-nivå och i övriga länder för att verkligen gå in med det som
              behöver göras där. Ur ett nordiskt perspektiv, med det samarbete
              vi har där, säger vi i den parlamentariska gruppen att vi kommer
              att göra allt för att fokusera mer på det östliga partnerskapet.
            </seg>
            <seg xml:id="i-706ef14ef318214b-0">
              Som sagt är den nordiska välfärdsstaten är något som vi alla
              kan vara mycket stolta över. När vi i Norden byggde upp grunden
              för den samhällsmodell som vi har i dag valde vi en politisk väg
              där välfärdstjänsterna blev något som vi alla, oavsett vilken
              samhällsklass vi tillhörde, kunde använda oss av. Det blev så
              att tjockleken på plånboken aldrig skulle få avgöra vilken utbildning
              våra barn fick eller vilken kvalitet vi skulle ha i vård och omsorg.
            </seg>
            <seg xml:id="i-f8770f6013e9ef4c-0">
              Det finns ingen given naturlag som säger att vi i Norden måste
              ha de samhällen som vi har i dag, utan det är på grund av de politiska
              val, oerhört viktiga, som medborgarna i Norden har gjort som har
              gjort oss framgångsrika. Naturligtvis har det varit politiska
              diskussioner om och motstånd mot olika reformer som genomförts.
              Men vi hade aldrig blivit så här starka om det inte hade varit
              kloka politiska beslut.
            </seg>
            <seg xml:id="i-3165fdee27e71179-0">
              Det är heller ingen slump att vi ligger i topp när det gäller
              jämställdhet. Det är med lite bekymrade ögon vi ser att jämställdhetskurvorna
              planar ut och är fallande. De välfärdsreformer som vi har stått
              bakom, till exempel allmän förskola och föräldraledighet, är bara
              en del av grunden för det relativt sett jämställda samhälle vi
              har i dag. Här har det naturligtvis också varit aktiva val och
              politiska värderingar som har styrt det nordiska samarbetet och
              det välstånd vi har i Norden.
            </seg>
            <seg xml:id="i-6e17b3b0cf1bada7-0">
              Vi står inför många utmaningar, inte minst när det gäller Barents
              och Arktis. Vi upplever att det är väldigt olyckligt med den utveckling
              vi ser inom Barents och Arktis. Vi ser att Barents- och Arktisproblematiken
              växer. Det är både plus och minus, men framför allt är det naturresurs-,
              klimat- och miljöaspekterna som gör oss oroade. Isen smälter alltmer,
              och vi ser att nya transportfarleder öppnas där stora mängder
              gods transporteras på nordliga Barents hav.
            </seg>
            <seg xml:id="i-3abb7182b8cfae75-0">
              Det är därför oerhört olyckligt att utrikesminister Bildt, när
              han skulle ta fram en strategi för Arktis – med Sverige som ordförandeland
              i Arktiska rådet – inte valde att komma hit till riksdagen och
              få med oss riksdagsledamöter i det strategiarbetet. I stället
              valde han, något som kanske är brukligt och vanligt för vår regering,
              att passera riksdagen och inte jobba med det som vi tycker att
              nordiskt samarbete ska handla om, nämligen att samarbeta och vara
              delaktig för att få ett bättre resultat och nå välgång och framgång
              i Norden.
            </seg>
            <seg xml:id="i-3c8ea8efe02ff431-0">
              Det är en oroande utveckling vi ser när det gäller det samarbetet.
            </seg>
          </u>
          <note type="speaker" xml:id="i-7574168f2ab20677-0">
            Anf. 80 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-4">
            <seg xml:id="i-dcbf5e1a58cd960e-0">
              Herr talman! Jag tänkte åter ställa en fråga som jag tidigare
              ställt till Karins partikollega Carina Hägg. Karin tog upp samarbetet
              i Norden, där vi har liknande värderingar. Vi har lite olika regeringar
              men ändå regeringar som normalt sett tror på öppenhet, frihet
              och demokrati. Det gör vi moderater, och jag är övertygad om att
              även Socialdemokraterna står för det.
            </seg>
            <seg xml:id="i-9ba6dd177a321c99-0">
              Därför skulle jag vilja ställa en fråga till Karin. Vi ser vad
              som händer i Ukraina i dag, där regeringen begår övervåld mot
              medborgare och har gjort inskränkningar i demokratin under en
              längre tid. Samtidigt har europeiska demokrater och socialister
              – man skiljer uppenbarligen på dem – där Socialdemokraterna ingår
              ett samarbetsavtal med partiet för Ukrainas president. Vad gör
              svenska Socialdemokraterna för att agera i det här läget?
            </seg>
          </u>
          <note type="speaker" xml:id="i-2cc7e2bfa8dd7fb4-0">
            Anf. 81 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-0ec4888f881eb250-1">
            <seg xml:id="i-dd88e8dfa90e52fd-0">
              Herr talman! Jag kan prata om det nordiska perspektivet. Vi hade
              så sent som i slutet av januari presidiemöten i Köpenhamn. Alla
              nordiska länders så kallade presidenter var där och den baltiska
              församlingens president. Vi valde helt enkelt att gemensamt i
              skarpa ordalag i diskussionen i Köpenhamn fördöma den utveckling
              vi såg i Ukraina.
            </seg>
            <seg xml:id="i-8ed3bf48a0c66b02-0">
              Den fråga som du ställer ligger inte riktigt på mitt bord. Vi
              socialdemokrater i Norden diskuterade den över huvud taget inte.
            </seg>
          </u>
          <note type="speaker" xml:id="i-bb143430834060e1-0">
            Anf. 82 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-5">
            <seg xml:id="i-5914009e246a0c60-0">
              Herr talman! Jag tackar Karin så mycket för svaret. Jag tycker
              att det är bra att man har gjort fördömanden. Jag har sett i uttalanden
              – här ska alla fakta på bordet – från den europeiska gruppen att
              man är kritisk till utvecklingen i Ukraina i dag, men samtidigt
              har man ett samarbetsavtal och samarbetar med det parti som är
              involverat och som begår övervåld mot medborgare. Då talar en
              sådan partigrupp, där svenska Socialdemokraterna ingår, med kluven
              tunga. Å ena sidan kritiserar man, och å andra sidan inleder man
              ett samarbete och har ett samarbetsavtal. Det här är heller ingenting
              historiskt. Man behöver inte gå långt tillbaka, för samarbetsavtalet
              är skrivet under pågående mandatperiod.
            </seg>
            <seg xml:id="i-d083dae9e2d9ee9c-0">
              Jag vet att Karin Åström är engagerad i Nordiska rådet. Jag är
              inte med i Europaparlamentet, men vi har Europaparlamentsval under
              våren. Det är klart att det är ett viktigt besked till de svenska
              väljarna vilka som kommer att vara styrande inom EU. Kandidaten
              till talman i Europaparlamentet är ledaren för den partiorganisation
              i parlamentet där de svenska socialdemokraterna ingår.
            </seg>
          </u>
          <note type="speaker" xml:id="i-73fe891ba25a00c1-0">
            Anf. 83 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-0ec4888f881eb250-2">
            <seg xml:id="i-d697a4c5cc051869-0">
              Herr talman! Vi tror på öppenhet, frihet och demokrati. Det är
              oerhört viktiga värdeord för oss socialdemokrater i Europa och
              naturligtvis i Norden.
            </seg>
            <seg xml:id="i-421fa94d508abe64-0">
              Den stora socialdemokratiska gruppen i Norden driver ständigt,
              tillsammans med Europas socialdemokrater, att vi framför allt
              vill hålla dörrarna öppna så mycket som möjligt. Vi stöder och
              samverkar med universitet. Vi har en mängd olika rundabordssamtal
              där vi sitter och diskuterar de frågor vi står för. Vi tycker
              att detta är oerhört viktigt. Vi har i sig ingen delad uppfattning
              på den punkten, oavsett om vi är sossar i Europa, Norden eller
              Sverige.
            </seg>
          </u>
          <note type="speaker" xml:id="i-0a827c1480cf89ee-0">
            Anf. 84 HANS WALLMARK (M) replik:
          </note>
          <u who="hans_wallmark_259cf8" xml:id="i-cd0214293932b600-4">
            <seg xml:id="i-943bb69495ca9b9f-0">
              Herr talman! Jag tackar Karin Åström, som leder arbetet med Nordiska
              rådet som svensk socialdemokratisk ordförande. Jag är hennes ödmjuke
              vice ordförande.
            </seg>
            <seg xml:id="i-f3df157ecfaad60c-0">
              Även om Karin är socialdemokrat och jag är moderat är mycket
              av det gemensamma ordförandeprogram som hon presenterar delat.
              Det delas inte bara av våra partier, utan jag tror att de flesta
              i Sveriges riksdag är besjälade av detta.
            </seg>
            <seg xml:id="i-ba5e4dbc849df2e9-0">
              Jag delar också uppfattningen att det handlar mycket om jobb.
              Om det skulle bli så illa att Socialdemokraterna får igenom sitt
              förslag om att dubblera arbetsgivaravgiften för unga är det bra
              att vi har en gemensam nordisk arbetsmarknad. Det kan tvinga i
              väg fler att jobba i Köpenhamn och Oslo utöver de som gör det
              i dag.
            </seg>
            <seg xml:id="i-460de6de8ad99131-0">
              Den nordiska modellen, som vi alla är väldigt stolta över, bygger
              på en kombination av fri företagsamhet – vi har många privata
              företag – och att vi finansierar välfärden gemensamt. En viktig
              del i den nordiska modellen är den valfrihet vi har byggt ut:
              skolval, val av hemtjänst och en del annat. Tycker Karin Åström
              att detta är viktiga delar av den nordiska modellen som hon vill
              lyfta fram under ordförandeskapet?
            </seg>
          </u>
          <note type="speaker" xml:id="i-ce9dfb15ac9a2733-0">
            Anf. 85 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-0ec4888f881eb250-3">
            <seg xml:id="i-022a2aa15bc939f8-0">
              Herr talman! Tack för det! Låt mig först säga att ungdomsarbetslösheten
              i Norden är oerhört dramatisk. Jag vill uttrycka det så här: Det
              är extra svårt och beklämmande att Sverige toppar ungdomsarbetslösheten.
              Det har varit en betydligt bättre utveckling i de andra nordiska
              länderna. Det är djupt oroande.
            </seg>
            <seg xml:id="i-602adf30c78ed7be-0">
              När det gäller välfärd och omsorg för alla tror vi att det bästa
              man kan göra är att så långt som möjligt minimera de klyftor vi
              ser växa fram i dag i Sverige och kanske på andra håll i Norden.
              Det finns en anledning till att Nordens Välfärdscenter i dag har
              ett stort seminarium om barnfattigdom. Det tillhör inte vanligheten
              att föra en sådan diskussion i Norden, men det säger väldigt mycket
              om hur vi vill lösa välfärden i framtiden.
            </seg>
          </u>
          <note type="speaker" xml:id="i-978791f0271b7c35-0">
            Anf. 86 HANS WALLMARK (M) replik:
          </note>
          <u who="hans_wallmark_259cf8" xml:id="i-cd0214293932b600-5">
            <seg xml:id="i-8d9908076be54fca-0">
              Herr talman! Jag delar åsikten att arbetslösheten i allmänhet
              och ungdomsarbetslösheten i synnerhet är besvärande och en politisk
              utmaning i Sverige och många andra länder. Man kan dock konstatera
              att en del svenska ungdomar i alla fall har möjlighet att jobba
              i till exempel Köpenhamn eller Oslo.
            </seg>
            <seg xml:id="i-59c7d0357b57a3f3-0">
              Min enkla fråga är: På vilket sätt tror Socialdemokraterna och
              Karin Åström att det kommer att bli fler arbeten för yngre i Sverige
              om man dubblerar arbetsgivaravgiften för unga? Jag tror snarare
              att det kommer att leda till att de tvingas söka sig någon annanstans.
            </seg>
            <seg xml:id="i-263b688c68d41f58-0">
              När andra länder tittar på den nordiska modellen är det intressant
              att följa till exempel den amerikanska debatt som har varit på
              CNN och i Time, där det finns en kommentator som heter Fareed
              Zakaria. De förundras över kombinationen av en väldigt långt gången
              gemensamt finansierad välfärd och en stor privat företagsamhet
              samt att man inom ramen för den gemensamma välfärden har hittat
              fria lösningar som skolval, val av hemtjänst och en del annat.
            </seg>
            <seg xml:id="i-098ca7402bde9f9d-0">
              Jag vill upprepa frågan till Karin Åström: Tycker du att det
              är en central del av den nordiska modellen att ha den typen av
              valfrihet kombinerat med gemensam finansiering?
            </seg>
          </u>
          <note type="speaker" xml:id="i-259d00e2d59bf3d4-0">
            Anf. 87 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-0ec4888f881eb250-4">
            <seg xml:id="i-c4d252738488be44-0">
              Herr talman! Jag skulle vilja börja med arbetslösheten igen.
              Det är den fråga jag tycker är viktigast att driva – att unga
              ska ha möjlighet att så snabbt som möjligt komma ut i arbete när
              de är arbetslösa. De ska inte behöva gå och vänta sex månader
              eller mer innan de över huvud taget får hjälp och stödinsats.
              Vårt sätt att jobba med detta inom Norden är naturligtvis vårt
              svenska sätt och Socialdemokraternas sätt, för det är framgångsrikt.
            </seg>
            <seg xml:id="i-517455b41df7118c-0">
              Att vi dubblerar arbetsgivaravgiften för unga stämmer inte riktigt.
              Halveringen av arbetsgivaravgiften för unga har visat sig vara
              en väldigt kostsam reform som inte har gett fler jobb. Ungdomsarbetslösheten
              har snarare ökat under den tiden.
            </seg>
          </u>
          <note type="speaker" xml:id="i-7329c72d527d4dc6-0">
            Anf. 88 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_63309b" xml:id="i-962d3f52e5c5c09e-0">
            <seg xml:id="i-50339a9088ef7c83-0">
              Herr talman! Jag sitter också med i Nordiska rådets parlamentariska
              församling, och jag är jätteglad över att Karin Åström lyfter
              fram betydelsen av samarbetet i Norden och det viktiga arbete
              vi gör.
            </seg>
            <seg xml:id="i-e94580cc2bde9faf-0">
              Jag tycker att det är väldigt trevligt att Karin Åström lyfter
              fram alla kloka beslut vi fattar och att det beror på att vi har
              kloka politiker i de nordiska parlamenten. Men jag ställer mig
              lite fundersamt frågan om det kan bero på att de parlament vi
              har i Norden är ledda framför allt av borgerliga parlamentariker.
              Tror Karin Åström att det kan vara därför vi fattar så kloka beslut
              i Nordiska rådet – att vi gör det i samsyn?
            </seg>
          </u>
          <note type="speaker" xml:id="i-0a0e131270994ed8-0">
            Anf. 89 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-0ec4888f881eb250-5">
            <seg xml:id="i-e4e435057c561cda-0">
              Herr talman! Låt mig börja med att säga detta: Att vi har en
              norsk konservativ regering som regerar med ett främlingsfientligt
              parti – Fremskrittspartiet – är något unikt. För min del beklagar
              jag ett sådant samarbete. Jag ser med oro på den utveckling vi
              har att vänta när den delen växer sig starkare och vi kanske får
              se en förändring av Norge på samma sätt som vi har sett under
              åtta år i Sverige. Det är bekymmersamt.
            </seg>
            <seg xml:id="i-528909cf96a7142f-0">
              Det jag pratar om är de kloka politiska vägval som våra medborgare
              har gjort tidigare när de valde en samhällsmodell som innebär
              att alla ska ha rätt till utbildning, vård och omsorg. Det är
              detta som har varit bärande, och det är bland annat den frågan
              jag får när jag reser utanför Norden: Hur har vi lyckats göra
              detta möjligt?
            </seg>
          </u>
          <note type="speaker" xml:id="i-2b2da096bb900070-0">
            Anf. 90 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_63309b" xml:id="i-962d3f52e5c5c09e-1">
            <seg xml:id="i-1a6dcc6662bdc346-0">
              Herr talman! Nu blir jag ännu mer fundersam. Å ena sidan säger
              Karin Åström att vi fattar kloka beslut och har ansvarstagande
              politiker i Nordiska rådet, och å andra sidan säger hon att det
              är ostrukturerat och definitivt inte så kloka beslut som hon lyfte
              fram tidigare. Nu förstår jag inte vart Karin Åström vill komma.
            </seg>
            <seg xml:id="i-b788d523e6f5f4b9-0">
              Antingen har vi kloka beslut fattade av kloka politiker eller
              också är det precis tvärtom. Då måste jag fundera på vad Karin
              Åström menar egentligen.
            </seg>
          </u>
          <note type="speaker" xml:id="i-f106178f82100f4f-0">
            Anf. 91 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-0ec4888f881eb250-6">
            <seg xml:id="i-c5824c82a107380e-0">
              Herr talman! Jag har inget minne av att jag har sagt att det
              är ostrukturerat i politiska debatter eller beslutsprocesser.
              Jag kan på min heder säga att jag inte uttrycker mig så.
            </seg>
            <seg xml:id="i-68251a8ef0fba14e-0">
              Däremot vill jag säga att vi naturligtvis har byggt allt detta
              på konsensuslösningar. Vi försöker komma överens så långt som
              möjligt, vilket har gjort att vi har kompromissat ganska hårt
              från båda sidor. Det vill jag säga.
            </seg>
            <seg xml:id="i-aef5953cbc1d68a7-0">
              Jag vill också säga att det är självklart att det har funnits
              politiskt motstånd mot olika beslut som vi lägger fram. Det gör
              det även i dag, och så ska det vara.
            </seg>
            <seg xml:id="i-de4cc04f7e4228f6-0">
              Vår första uppgift är faktiskt att vara förtroendevalda politiker.
              Det är olika värderingar mellan den konservativa gruppen och exempelvis
              den socialdemokratiska gruppen. Det är inget konstigt.
            </seg>
            <seg xml:id="i-f71395403f2c1bee-0">
              Det jag pratade om är den grund som vi har lagt sedan lång tid
              tillbaka, där de socialdemokratiska värderingarna har fått vara
              ledande. De har varit framgångsrika för den nordiska välfärdsmodellen.
            </seg>
          </u>
          <note type="speaker" xml:id="i-6a2118e0bc7d03ad-0">
            Anf. 92 WALBURGA HABSBURG DOUGLAS (M):
          </note>
          <u who="walburga_habsburg_douglas_5795b3" xml:id="i-52260140eb8dda81-0">
            <seg xml:id="i-7acb011ad7600345-0">
              Herr talman! Dagens debatt äger rum i en tid av stora utmaningar
              när det gäller säkerhets- och utrikespolitik. Jag syftar särskilt
              på den senaste utvecklingen i Ukraina. Förresten är Ukraina utgående
              ordförandeland inom Organisationen för säkerhet och samarbete
              i Europa. Jag vill gärna tala lite mer specifikt om våra partnerländer
              i Kaukasien och Östeuropa och om vikten av det östliga partnerskapet.
            </seg>
            <seg xml:id="i-13cd3bbd7d3505fa-0">
              Östliga partnerskapet är en viktig struktur som lägger reformtryck
              på länder öster om EU. Tanken är att utveckla det ekonomiska samarbetet
              men också de politiska relationerna. Östliga partnerskapet är
              uppbyggt lite som samarbetet på Balkan, som var väldigt framgångsrikt,
              med stabiliserings- och associationsavtal innan man börjar förhandla
              om medlemskap i EU.
            </seg>
            <seg xml:id="i-6f406bd1bad6717b-0">
              Herr talman! Vid Östliga partnerskapets toppmöte i Vilnius i
              november tog Georgien och Moldavien några viktiga formella steg
              mot ett associationsavtal med EU. Detta är två länder som har
              kommit långt i sin demokratiska utveckling. Men mötet dominerades
              av det faktum att Ukraina avstod från att underteckna.
            </seg>
            <seg xml:id="i-5fad38822a261dc4-0">
              Svaret från det ukrainska folket lät inte vänta på sig. När Ukraina
              valde Moskva framför Bryssel bröt oroligheter ut. Demonstrationer
              hölls, med rop på frihet och demokrati. I utvecklingen som följde
              blev det tydligt att EU:s mjuka makt ställdes mot Janukovytjs
              hårda makt. Med repressiva lagar och våld riktat mot demonstranterna
              förvärrade han situationen.
            </seg>
            <seg xml:id="i-3dd0b9c39767b3a0-0">
              EU står för mjuk makt. Det är viktigt att alltid betona att länderna
              själva har sökt sig in i detta partnerskap och inte blev tvingade
              dit av EU. Det är Ukrainas vägval mellan öst och väst.
            </seg>
            <seg xml:id="i-a25da57508039921-0">
              Senast i går såg vi en eskalering av oroligheterna, med flera
              dödade. Rapporter om försvunna journalister gör oss väldigt oroliga.
              Det är viktigt att vi stöder och stärker Representative on Freedom
              of the Media inom OSSE. Hon har en manande röst och värnar om
              att vi inte ska glömma bort vad som sker mot det fria ordet i
              Ukraina.
            </seg>
            <seg xml:id="i-4d5fefaab40c471f-0">
              Det går inte att betona tillräckligt hur viktigt det är med en
              politisk lösning i Ukraina, att båda parter avhåller sig från
              våldsamma handlingar och söker dialog. I det avseendet kan multilaterala
              organisationer som OSSE ha möjlighet att göra stor skillnad genom
              att möjliggöra dialog. Vi får inte glömma att ambassadörerna från
              Ryssland och USA träffas inom OSSE en gång i veckan – det är viktigt.
            </seg>
            <seg xml:id="i-44804fecefdfb51f-0">
              Ukraina som utgående ordförandeland i en organisation som vägleds
              av det breda säkerhetsbegreppet har ett ansvar att bära och måste
              leva upp till överenskomna åtaganden. Det innebär en ny möjlighet
              för Östra partnerskapets gudfäder, Polen och Sverige, att ge nya
              impulser, att visa intresse men också att komma med tydliga budskap
              riktade till Vitryssland och diktatorn Lukasjenko inför ishockey-VM
              i år.
            </seg>
            <seg xml:id="i-052b000e6c9c9689-0">
              Nästa steg är viktigt för Moldaviens utveckling och särskilt
              Transnistriens problematiska läge mellan Ukraina, där det är oroligt,
              och Moldavien, som har undertecknat DCFTA-avtalet och är ett mycket
              Europavänligt land som väntar på nästa steg mot EU.
            </seg>
            <seg xml:id="i-0fc73244b070644d-0">
              Att se demonstranter på Majdan energiskt vifta med den blå flaggan
              med gyllene stjärnor är en viktig påminnelse för oss alla om EU:s
              grundtanke: frihet, demokrati och en fredlig kontinent. Det är
              starka anledningar nog att se till att många går och röstar i
              Europavalet i maj och inte stärker de nationalistiska partierna.
            </seg>
            <seg xml:id="i-0bcdbc93bfbe788e-0">
              Avslutningsvis vill jag säga några ord om Sveriges roll i ljuset
              av dessa utmaningar.
            </seg>
            <seg xml:id="i-a4df62a78a7a5fa1-0">
              För det första ska vi fortsätta samarbeta med Ryssland, där det
              finns konstruktiva samarbetsområden, men alltid vara tydliga med
              våra budskap om mänskliga rättigheter och rättsstatens principer.
            </seg>
            <seg xml:id="i-2edd57d28698b5e3-0">
              För det andra ska vi fortsätta att vara pådrivande i arbetet
              gentemot Östliga partnerskapet och verka för att EU:s dörr in
              i gemenskapen fortsatt står öppen. Mjuk makt vinner alltid i längden.
              Det har vi sett inte minst på Balkan, med Kroatien som förra året
              blev medlem i EU, och Serbien och Kroatien, som håller på att
              ta avgörande steg mot ett vidareförhandlande med EU.
            </seg>
          </u>
          <note xml:id="i-eeb7b97f1e0c65ad-0">
            I detta anförande instämde Annelie Enochson (KD).
          </note>
          <note type="speaker" xml:id="i-51d6be36b168c46a-0">
            Anf. 93 PETER RÅDBERG (MP):
          </note>
          <u who="peter_radberg_0b0188" xml:id="i-8898967a12fdf2f7-0">
            <seg xml:id="i-428442b8395f6907-0">
              Herr talman! Mellanösternkonflikten är en av de mest utdragna
              i världen. I centrum står frågan om hur israeler och palestinier
              ska kunna leva i fred. Palestinierna har enligt FN rätt till ett
              eget land på de av Israel nu ockuperade områdena Västbanken och
              Gaza. Det här kan vara sista chansen till en tvåstatslösning.
            </seg>
            <seg xml:id="i-2b0ad85c27ab481b-0">
              Samtidigt underminerar Israel förutsättningarna för fred genom
              fortsatta satsningar på bosättningar. I strid med internationell
              rätt flyttar Israel ensidigt och omfattande in egen befolkning
              på ockuperad mark. Antalet bosättare uppgår i dag till över en
              halv miljon. Även den mur som till 90 procent går på ockuperad
              mark bryter mot FN:s resolution om att 1967 års gränser ska gälla.
            </seg>
            <seg xml:id="i-1f053174608c7c50-0">
              Samtidigt som Israel bryter mot internationell rätt och FN:s
              resolution om 1967 års gränser fortsätter Israel blockaden mot
              Gaza, med stöd från Egypten. Internationella Röda Korset har kallat
              blockaden en krigsförbrytelse då den drabbar civilbefolkningen
              kollektivt.
            </seg>
            <seg xml:id="i-1b8f19acb5b2ca1a-0">
              I Gaza bor ca 1,8 miljoner människor. Det är ungefär lika många
              människor som bor i Storstockholmsområdet. Gazaborna har tidigare
              kunnat överleva ekonomiskt genom att tunnlarna har varit öppna.
              Nu är dessa tunnlar stängda, och situationen har förändrats dramatiskt.
            </seg>
            <seg xml:id="i-db3821e7f90e40d6-0">
              EU konstaterar i en rapport att Israel i Jordandalen tvingar
              den lokala befolkningen att flytta för att ge plats till israeliska
              bosättningar. När bosättningarna lägger beslag på bördig mark
              och tar grundvattnet från djupgående pumpar till odlingar som
              bland annat går på export bidrar man till fattigdom och arbetslöshet.
            </seg>
            <seg xml:id="i-17c07bd8e5731317-0">
              Västbanken kontrolleras i dag till över 60 procent av Israel.
              I dag tillåts palestinierna att bygga på endast 1 procent av den
              ockuperade ytan. Samtidigt intensifierar Israel rivningar av bostadshus,
              brunnar, skolor, latriner, solcellsanläggningar och förskolor,
              vilket ställer tusentals människor på bar backe. Det handlar om
              sådant som ofta har byggts med stöd av humanitärt bistånd från
              bland annat en rad EU-länder, som Sverige, Holland, Danmark, Tyskland
              och Frankrike.
            </seg>
            <seg xml:id="i-6106d64a103d73ee-0">
              Politiken gentemot Gaza, på Västbanken och mot östra Jerusalem
              är densamma: expansion av bosättningar och isolering av palestinierna
              i enklaver.
            </seg>
            <seg xml:id="i-cdd004d3e30f9906-0">
              Enligt Genèvekonventionerna har Sverige en skyldighet att vidta
              alla möjliga åtgärder för att se till att ockupationens lagar
              respekteras, också av andra stater, som Israel. Folkrätten binder
              även regeringen att inte bidra till folkrättsbrott eller vidta
              åtgärder som ger legitimitet till olagliga handlingar.
            </seg>
            <seg xml:id="i-6ab964d596d2bb1d-0">
              Herr talman! Sverige kan göra skillnad. De signaler som vi och
              andra länder skickar nu kan vara avgörande för fredssamtalen.
            </seg>
            <seg xml:id="i-d4444f059a4188bb-0">
              Land efter land genomför olika åtgärder för att leva upp till
              EU:s beslut att inte ge finansiellt stöd till Israels illegala
              bosättningar. I flera länder har man infört ursprungsmärkning.
              I Tyskland har man gått igenom sina handelsavtal med Israel för
              att säkerställa att det samarbetet inte omfattar bosättningarna.
            </seg>
            <seg xml:id="i-256910bfa04cb1e2-0">
              Miljöpartiet vill att regeringen genomför en kartläggning av
              svenska statliga samarbeten och statligt ekonomiskt samarbete
              med Israel, för att därefter kunna vidta åtgärder så att Sverige
              inte ger stöd till olagligheter. Det skulle skicka en viktig signal
              till fredsförhandlarna.
            </seg>
            <seg xml:id="i-1c2d43b246c9291c-0">
              Vi menar också att regeringen omedelbart bör utreda möjligheterna
              att införa ursprungsmärkning av varor från bosättningarna. Det
              behöver klargöras att svenska staten inte önskar stödja verksamhet
              eller handla med varor från dessa områden. Det behövs därutöver
              en översyn av statliga finansiella institutioner för att säkerställa
              att inga statliga pengar går till ockupationspolitiken.
            </seg>
            <seg xml:id="i-eb52c42f08ed176a-0">
              Herr talman! Sverige har tidigare varit tydligt i kritiken mot
              Israels blockad av Gaza och mot bosättningspolitiken. På senare
              år har dock oenigheten inom Alliansen gjort Sverige handlingsförlamat.
            </seg>
            <seg xml:id="i-c1c6b743c0acd064-0">
              Att Sveriges utrikespolitik gått i stå i en så viktig fråga som
              fredsprocessen mellan Israel och Palestina är inget annat än en
              skandal.
            </seg>
            <seg xml:id="i-6cb1dd455bc547df-0">
              Min slutsats är att freden måste byggas på lagen och inte på
              maktbalans eller på Israels ensidiga åtgärder.
            </seg>
            <seg xml:id="i-398da0a1c5117b13-0">
              Omvärlden har ansvar i enlighet med den humanitära rätten att
              skydda civilbefolkningen, annars riskerar det att bli en fred
              enbart på Israels villkor med ett antal isolerade palestinska
              enklaver inringade av Israel. Det är ingen hållbar fred.
            </seg>
            <seg xml:id="i-1b159fb7eeb67a6a-0">
              Miljöpartiet vill att Sverige i enlighet med våra åtaganden enligt
              folkrätten inte bidrar till Israels olagliga ockupation och att
              fredsprocessen därmed kan ges goda förutsättningar.
            </seg>
            <seg xml:id="i-8444c25a97663e2f-0">
              Att säkerställa att freden bygger på internationell rätt borde
              vara en självklarhet för den svenska regeringen.
            </seg>
          </u>
          <note type="speaker" xml:id="i-bf31e6bce208121c-0">
            Anf. 94 FREDRIK MALM (FP) replik:
          </note>
          <u xml:id="i-b3291f1547b71e6c-13" who="unknown">
            <seg xml:id="i-4ec24c4140544299-0">
              Herr talman! Jag lyssnade på Peter Rådberg, och det finns givetvis
              en del som vi är överens om. Ockupationen av palestinskt område
              ska upphöra genom en fredsprocess och ett fredsavtal som innebär
              att en palestinsk stat bildas och att staten Israel för en gångs
              skull i sin historia får lugn och ro, vilket Peter Rådberg däremot
              inte påpekade. Det var ett mycket ensidigt inlägg.
            </seg>
            <seg xml:id="i-ec41924839d23927-0">
              Men jag har en fråga. Det finns ett ord som Peter Rådberg inte
              nämner. Han beskriver situationen på Gazaremsan. Han hävdar att
              Israel ockuperar Gazaremsan och bedriver en likadan politik som
              på Västbanken, vilket inte är sant eftersom Israel har lämnat
              och evakuerat bosättningarna på Gazaremsan medan man bygger nya
              bosättningar på Västbanken. Men Peter Rådberg nämner över huvud
              taget inte i sitt sex minuter långa inlägg ordet Hamas. Det är
              Hamas som de senaste åtta åren har styrt på Gazaremsan. Sverige,
              i likhet med Europeiska unionen, betraktar denna organisation
              som terroristisk. Hamas vill inte ha fred med Israel utan vill
              att ett Palestina byggas ovanpå Israel. De vill inte heller ha
              fred med den palestinska myndigheten och Fatah. Frågan är därför:
              Vad tycker Peter Rådberg om Hamas styre på Gazaremsan?
            </seg>
          </u>
          <note type="speaker" xml:id="i-da92957247f3c59b-0">
            Anf. 95 PETER RÅDBERG (MP) replik:
          </note>
          <u who="peter_radberg_0b0188" xml:id="i-8898967a12fdf2f7-1">
            <seg xml:id="i-206b62f73031dcb9-0">
              Herr talman! Var ligger problemet, Fredrik Malm? Ligger problemet
              på Hamas, eller ligger det på ett land som har ockuperat ett annat
              lands territorium? Vi måste väl hålla oss till den verklighet
              som vi befinner oss i.
            </seg>
            <seg xml:id="i-080f8d6168019112-0">
              Miljöpartiet har inte hållit Hamas under armarna och sagt att
              de gör allting rätt. Vi kräver naturligtvis att det ska vara en
              uppgörelse.
            </seg>
            <seg xml:id="i-03b9739930532018-0">
              Men var ligger själva grundproblemet? Grundproblemet ligger väl
              i att Israel inte accepterar vad FN har sagt om att 1967 års gränser
              ska gälla. Israel har ju ockuperat mark. Fredrik Malm säger aldrig
              de orden. Han säger inte att Israel måste lämna de territorier
              som de har lagt beslag på utan går direkt in på Hamas.
            </seg>
            <seg xml:id="i-17129a2728de91a9-0">
              Jag kan vara mycket tydlig. Miljöpartiet tar naturligtvis inte
              detta till intäkt för det brottsliga som Hamas gör, utan det krävs
              en förhandling mellan dem. Men var ligger själva grundproblemet?
              Ligger det hos Hamas, eller ligger det hos den ockuperande staten
              Israel?
            </seg>
          </u>
          <note type="speaker" xml:id="i-17d5169ae5ac1b25-0">
            Anf. 96 FREDRIK MALM (FP) replik:
          </note>
          <u xml:id="i-b3291f1547b71e6c-14" who="unknown">
            <seg xml:id="i-1fb2addcfe2e6048-0">
              Herr talman! Men, Peter Rådberg, det är ju Hamas som under de
              senaste åtta åren har styrt Gazaremsan. Har det gått helt förbi
              Miljöpartiet vilka det är som styr där? Det finns inte några israeliska
              bosättningar på Gazaremsan. Israel har lämnat Gazaremsan. Man
              har en blockad – ja. Rent formellt betraktas området som ockuperat,
              men inte på marken. Det är Hamas som sköter markservicen på Gazaremsan.
            </seg>
            <seg xml:id="i-06bd93cd755e740c-0">
              Det blir obegripligt att man håller ett anförande i riksdagens
              talarstol och talar om Gazaremsan utan att nämna dem som bestämmer
              och styr där. Det blir alldeles obegripligt.
            </seg>
            <seg xml:id="i-4a1ab0b9208178ce-0">
              Vore det inte klädsamt, Peter Rådberg, om Miljöpartiet klarade
              av att ta avstånd från en organisation som Sverige och Europeiska
              unionen betraktar som terroristisk, som vi har stämplat som terroristisk,
              som inte vill ha en fred med Israel och som inte vill ha ett Palestina
              sida vid sida med Israel utan ett Palestina ovanpå Israel och
              som inte ens vill ha en fred med de andra palestinierna på Västbanken?
              Vore det inte klädsamt om Miljöpartiet klarade av att ta avstånd
              från detta styre, Peter Rådberg?
            </seg>
          </u>
          <note type="speaker" xml:id="i-6530cfe8e70732ce-0">
            Anf. 97 PETER RÅDBERG (MP) replik:
          </note>
          <u who="peter_radberg_0b0188" xml:id="i-8898967a12fdf2f7-2">
            <seg xml:id="i-49843177ba216472-0">
              Herr talman! Jag tror att jag har klargjort vad jag tycker i
              den frågan. Det är ganska intressant att se hur de andra europeiska
              staterna gör när det gäller handel med Israel på de ockuperade
              områdena på Västbanken. Exempelvis Tyskland, Holland, Belgien
              och ett antal andra EU-länder har faktiskt försökt göra ett avtal
              för att det skulle bli rätt handel mellan Israel och EU-länderna.
              De har satt ned foten. Det finns inte någon riktig Palestinapolitik
              och Mellanösternpolitik i Sverige eftersom ni är splittrade inom
              Alliansen. Men det finns i alla fall en kraft någonstans i EU.
            </seg>
            <seg xml:id="i-c9e9514f713f54d0-0">
              Vad jag säger är att Sverige ska komma med där och vara med och
              driva på, så att den mur som omgärdar upp till 90 procent av ockuperad
              mark rivs. Men Fredrik Malm nämner inte det heller.
            </seg>
            <seg xml:id="i-ceb0ae089e2ef1a5-0">
              Var ligger själva grundproblemet? Grundproblemet ligger i att
              Israel har ockuperat en stor del av palestinsk mark. Det är det
              vi ska rikta in oss på. Därför vill jag att regeringen är tydlig,
              vilket jag tyvärr saknar.
            </seg>
          </u>
          <note type="speaker" xml:id="i-2d21e9d6791c53d1-0">
            Anf. 98 ISMAIL KAMIL (FP):
          </note>
          <u who="ismail_kamil_816485" xml:id="i-a563a66eb34e25d1-0">
            <seg xml:id="i-b91092cf96db2509-0">
              Herr talman! Ett starkare EU är strategiskt viktigt för att bemöta
              globala utmaningar. EU måste även i fortsättningen lyfta fram
              respekt för människovärde, jämlikhet, solidaritet, demokrati och
              mänskliga rättigheter.
            </seg>
            <seg xml:id="i-5e478b3aca0fd5d4-0">
              Sverige åtnjuter, trots att vi är ett litet land, stor respekt
              i världen och betraktas som en stormakt och en stark röst för
              öppna samhällen, ett öppet Europa och en öppen värld. En fortsatt
              utvidgning av EU stärker EU:s viktiga roll som en central aktör
              för fred och stabilitet i världen. Sveriges roll har stärkts under
              alliansregeringens tid.
            </seg>
            <seg xml:id="i-8e6c607c733e1c26-0">
              EU:s gemensamma säkerhets- och försvarspolitik är viktig för
              att förebygga konflikter och stärka den internationella säkerheten.
            </seg>
            <seg xml:id="i-10149b8029d7a63f-0">
              Den syriska konflikten har nu pågått i 35 månader. Officiellt
              är det omkring 140 000 människor som har dött. Men många befarar
              att siffran är mycket högre, kanske uppemot 250 000 döda.
            </seg>
            <seg xml:id="i-30b1e94deaf9149a-0">
              På den ena sidan har vi en regim som har haft makten i landet
              sedan 1963 och en president som ärvde presidentposten efter faderns
              död år 2000, men som tillsammans med fadern har styrt Syrien sedan
              1970. Det är en regim som använder tunga vapen mot civila, en
              regim som fängslar, torterar och mördar, en regim som vill lösa
              konflikter med våld och en regim som till och med har använt kemiska
              vapen mot civila. Det är en regim som hela tiden har fått stöd
              från Ryssland, Iran och Hizbullah i Libanon. En sådan regim som
              i mer än 50 år har förtryckt sitt folk, förtryckt det kurdiska
              folket och förnekat existensen av andra folkgrupper i landet kan
              inte över en natt bli demokratisk.
            </seg>
            <seg xml:id="i-0f90c91f7bdb31d0-0">
              Vi har också att göra med en president som har all makt i sina
              händer. Han kallade de från början fredliga demonstrationerna
              för bakterier som måste elimineras. Det är en president som vägrar
              att ge vika och som aldrig frivilligt kommer att lämna ifrån sig
              makten om han eller hans regim inte tvingas till det.
            </seg>
            <seg xml:id="i-c433cfcff7c7ee53-0">
              På den andra sidan fanns det från början ett fredligt motstånd
              och fredliga demonstrationer som strävade efter ett modernt och
              demokratiskt Syrien med en ny konstitution som skulle garantera
              etniska minoriteter deras rättigheter, men även garantera den
              kristna minoriteten och andra religiösa grupper fullständigt skydd.
            </seg>
            <seg xml:id="i-6f99d1a3f8ab035f-0">
              Efter knappt ett år såg vi tyvärr att en del extremistiska grupper
              med band till al-Qaida och andra terrororganisationer började
              ta sig till landet. De har under de senaste två åren terroriserat,
              torterat och mördat oliktänkande i de områden som de kontrollerar.
              Det syriska folket har hamnat mellan regimens terror och extremisternas
              grymheter, medan den demokratiska oppositionen blir allt svagare
              för varje dag som passerar.
            </seg>
            <seg xml:id="i-ef230b5f4b60966c-0">
              Herr talman! Strax innan Genèveförhandlingarna kunde vi uppmärksamma
              fruktansvärda bilder på över 11 000 lik från människor som hade
              mördats av regimen. Självklart måste parterna tvingas till nödvändiga
              steg för att få slut på striderna. Förhoppningarna var stora efter
              parternas förhandlingar den senaste tiden, men hittills har inget
              betydande kunnat åstadkommas. Under förhandlingarna och tiden
              efter har regimens stridsplan bombarderat stadsområdena i Aleppo
              och på andra orter med tunnor fyllda med sprängämnen. En sådan
              regim kommer inte att förhandla om sin avgång.
            </seg>
            <seg xml:id="i-fc3088873e1a2e0f-0">
              Enligt FN och andra MR-organisationer befinner sig närmare tre
              miljoner flyktingar i grannländer, varav en miljon är barn. Fyra
              miljoner barn är i behov av humanitär hjälp i landet, och mer
              än halva befolkningen behöver humanitärt stöd i form av livsmedel,
              värme, sjukvård och mediciner.
            </seg>
            <seg xml:id="i-b92bd3fdf5ee2b22-0">
              Herr talman! Läget är utan tvekan mycket komplext i Syrien. Om
              viljan finns kan dock mycket mer göras för att sätta press på
              parterna och på så sätt lätta på de fruktansvärda omständigheterna
              för det syriska folket. Ryssland måste pressas hårt av det internationella
              samfundet så att de backar från sitt obegränsade stöd till regimen.
              Så länge Ryssland och Kina står på regimens sida kommer dödandet
              att fortsätta. Ansvaret ligger på oss alla att hindra detta.
            </seg>
            <seg xml:id="i-e70d604424edd89d-0">
              Det är dags att tvinga al-Asad och hans regim bort från makten.
              Det är också dags att hjälpa till att kasta ut extremister med
              band till al-Qaida och andra terrororganisationer. Det är dags
              att stödja en övergångsregering med rätt till fullständig makt
              för att ordna demokratiska val och en ny konstitution. Det är
              dags att gå från ord till handling. När förhandling inte ger resultat
              måste andra alternativ vägas in.
            </seg>
            <seg xml:id="i-1445064166e9137e-0">
              Till sist, herr talman, måste jag säga att jag är mycket besviken
              på företrädarna för de rödgröna, som inte har tagit upp konflikten
              i Syrien. Det är den konflikt som i dag och sedan andra världskriget
              är den mest komplexa, och den har skördat så många liv.
            </seg>
          </u>
          <note xml:id="i-c40ba42658c25633-0">
            I detta anförande instämde Fredrik Malm (FP).
          </note>
          <note type="speaker" xml:id="i-9f4162fa6b2bd29f-0">
            Anf. 99 KENT EKEROTH (SD):
          </note>
          <u who="kent_ekeroth_fa6033" xml:id="i-98cfcb5396f17e43-0">
            <seg xml:id="i-039cddc3fc731ee6-0">
              Herr talman! Förra året talade jag om EU och det faktum att svenska
              folket aldrig någonsin har röstat ja till en överstatlig union.
              Jag läste innantill från EU-valsedeln, och där skulle man svara
              ja eller nej på frågan om specifika och befintliga avtal som var
              förhandlade 1994 – inte de avtal som infördes efter EU-avtalet.
              Dem har svenska folket aldrig tillfrågats om, och de har helt
              förändrat vad svenska folket sa ja till 1994.
            </seg>
            <seg xml:id="i-eee0a6a203002e48-0">
              I denna kammare finns det ett enastående förakt för folket, måste
              jag säga. När man ställer frågan om det inte är rimligt att ha
              en ny folkomröstning där svenska folket tillfrågas om huruvida
              det är bra att EU:s lagar står över dem som stiftas av riksdagen,
              alltså folkets företrädare, får man ofta arroganta svar eller
              bortförklaringar om hur fint och gulligt EU är samt att vi behöver
              EU för vår överlevnad – trots att Sverige överlevde alldeles utmärkt
              före 1994. Det i sig är sorgligt, men förutom att det överstatliga
              EU inte har något folkligt godkännande är en annan aspekt – när
              vi nu är med i detta EU – avgiften.
            </seg>
            <seg xml:id="i-4d84c298bdaf7613-0">
              Sverige är en av EU:s största nettogivare. År 2013 betalade vi
              37 miljarder kronor till EU-byråkratin. Det är omkring 700 kronor
              per månad för varje sysselsatt person i landet. För att jämföra
              kostar hela det svenska rättsväsendet 40 miljarder per år. Reinfeldt
              stoltserade i höstas, om jag minns rätt, med hur han har lyckats
              minska EU-avgiften. Det är inte sant; den har ökat hela tiden.
              År 1995 var EU-avgiften i 2013 års penningvärde ca 13 miljarder
              kronor, och i år är den alltså 37 miljarder kronor.
            </seg>
            <seg xml:id="i-5a9cce125c10568f-0">
              Vad går då svenska skattepengar till? Jo, de går till stöd till
              jordbruket och till EU:s sociala fond. Runt två tredjedelar av
              EU:s totala budget går till att stödja i huvudsak andra länder
              i EU. Jättefint, tänker säkert flera federalister i kammaren,
              men jag betvivlar att svenska skattebetalare anser att det är
              jättefint att deras surt förvärvade skattepengar går till franska
              storbönder eller oansvariga länders ekonomiska problem samtidigt
              som vi i Sverige har långa vårdköer och ett försvar ni i sjuklövern
              gemensamt har lyckats sabotera, med mera.
            </seg>
            <seg xml:id="i-c8c804e2c2599d20-0">
              Herr talman! I 19 långa år har EU:s revisorer inte godkänt EU:s
              redovisning. I november förra året skrev de inte under räkenskaperna,
              då dessa visade att den felaktiga användningen av pengarna har
              gått upp med 23 procent – alltså nästan en fjärdedel. Medan många
              länder i Europa tvingades till besparingar betalade EU-byråkraterna
              ut över 60 miljarder kronor till projekt som inte var godkända.
              Hela 5 procent av EU:s budget var fel, enligt revisorerna.
            </seg>
            <seg xml:id="i-e55a25e093dfed52-0">
              Europeiska revisionsrätten fann att övervakning och kontroll
              av Bryssels utgifter, värt ytterligare ungefär 1 300 miljarder,
              bara var delvis effektivt. År 2012 sade man att hela 86 procent
              av kontrollerna av EU:s budget året innan var bara delvis effektiva
              – 86 procent. Bedrägeriet påverkar alla områden av EU:s utgifter.
              Vad gör då EU:s president Van Rompuy? Jo, han går ut och säger
              till revisorerna: Vänta lite nu – ta det lugnt, och visa i stället
              en bra bild av EU! Han ber alltså om mindre exponering av EU:s
              haveri och vill i stället att revisorernas slutsatser ska generera
              positiva rubriker. Det är EU i ett nötskal.
            </seg>
            <seg xml:id="i-ec98daad81e96547-0">
              Förutom alla pengar som försvinner till projekt som inte är godkända,
              vilka godkända projekt spenderar EU pengar på? Ja, runt 4 miljoner
              kronor gick till en träningsanläggning för hundar i Ungern. Anläggningen
              bemannades aldrig utan står tom.
            </seg>
            <seg xml:id="i-39f305f0751f0c64-0">
              Över 50 miljoner kronor lades på limousiner till europeiska parlamentsledamöter
              i Strasbourg.
            </seg>
            <seg xml:id="i-99abb26ab93f7e91-0">
              Runt 200 000 kronor lades på jordbrukare i Österrike för att
              öka deras emotionella koppling till landskapet. Fantastiskt, eller
              hur? Det skulle göras genom att man intervjuade dem och fick dem
              att omvärdera sin inställning.
            </seg>
            <seg xml:id="i-70aa4db0f5ee3150-0">
              Runt 75 miljoner i EU-bidrag lades på reklam för EU-bidrag i
              Andalusien. Det var en kommunikationsbudget, som det kallades,
              för att stärka budskapet om Andalusiens framgångar tack vare EU-bidrag.
              Gulligt, eller hur? Man lägger 75 miljoner kronor i EU-bidrag
              för att göra reklam för EU-bidrag.
            </seg>
            <seg xml:id="i-e8e02a7f0e4ae9cb-0">
              Runt 50 miljoner av EU:s skattepengar gick till en kulturcirkel
              för EU-byråkrater. Det är ett nätverk av klubbar och societeter
              som EU-anställda kan delta i, till exempel en vinprovningsklubb,
              en dansklubb för skotsk Highland-dans med mera.
            </seg>
            <seg xml:id="i-2889eef75b4832a4-0">
              Det gick 70 miljoner kronor till att återskapa det kanadensiska
              territoriet Yukon på ett zoo i Hanover. Zoochefen sade dock att
              bara 20 jobb kommer att genereras genom detta, vilket blir ungefär
              3,5 miljoner kronor per jobb. Det är nästan som regeringens jobbsatsningar.
            </seg>
            <seg xml:id="i-be02c188d42dea6c-0">
              Det spenderades 27 miljoner kronor på virtuella turer till Medelhavsöar
              – man sitter alltså framför datorn och surfar in på öarna elektroniskt.
              EU stoltserade med att man inte ens behöver lämna soffan. Fantastiskt,
              eller hur?
            </seg>
            <seg xml:id="i-fc2a88a41c386c60-0">
              Ytterligare ett exempel är att 25 miljoner kronor spenderades
              på en dansgrupp som reser runt i Europa och dansar med andra dansgrupper
              för att utveckla dansen.
            </seg>
            <seg xml:id="i-4d636cff5ab08d7a-0">
              EU är fantastiskt, men det är framför allt fantastiskt bra på
              att slösa pengar på att vara korrupt. Det är självfallet så att
              dessa 37 miljarder skulle göra långt större nytta i vårt land
              på en rad olika områden, inte minst inom sjukvård och försvar
              – och även inom rättsväsendet.
            </seg>
          </u>
          <note type="speaker" xml:id="i-6a2c52b30df4b350-0">
            Anf. 100 FREDRIK MALM (FP) replik:
          </note>
          <u xml:id="i-b3291f1547b71e6c-15" who="unknown">
            <seg xml:id="i-6ec2311cc1417893-0">
              Herr talman! Sverigedemokraternas EU-politiska position är välkänd;
              man vill lämna Europeiska unionen, låsa dörren, kasta nyckeln
              i Östersjön och sitta här för sig själv. Det kan vi ha en debatt
              om framöver.
            </seg>
            <seg xml:id="i-41159b16b254c3b5-0">
              Det är dock mer intressant om Kent Ekeroth kan svara på de frågor
              jag har ställt ett antal gånger tidigare i dag. De handlar om
              Sverigedemokraternas organiserade samarbete med Front National.
              Det kan nästan vara ännu bättre att just Kent Ekeroth svarar eftersom
              han själv sitter i styrelsen, tillsammans med Marine Le Pen, för
              den organisation som kallas European Alliance for Freedom. Den
              är registrerad på Malta av alla ställen, och Sverigedemokraterna
              betalar drygt 6 000 euro i medlemsavgift till den.
            </seg>
            <seg xml:id="i-12923f561e335ecd-0">
              Det är intressant att dina kolleger inte har klarat av att svara
              på mina frågor. Du kanske kan göra det, Kent Ekeroth. Varför betalar
              Sverigedemokraterna mer än 6 000 euro för att samarbeta med Front
              National i en organisation registrerad på Malta – och försöker
              hela tiden dölja detta? Varför är ni inte öppna med att ni samarbetar
              med det här antisemitiska partiet?
            </seg>
          </u>
          <note type="speaker" xml:id="i-ac4c3baa64647d6e-0">
            Anf. 101 KENT EKEROTH (SD) replik:
          </note>
          <u who="kent_ekeroth_fa6033" xml:id="i-98cfcb5396f17e43-1">
            <seg xml:id="i-919793438806b73f-0">
              Herr talman! Först och främst har Fredrik Malm fel. Han har inte
              koll på saker och ting, men det förvånar inte.
            </seg>
            <seg xml:id="i-c851362010fc2874-0">
              Jag är internationell sekreterare i partiet. Sverigedemokraterna
              betalade medlemsavgiften för ett par år sedan. Vi har inte betalat
              medlemsavgiften för 2013 och kommer inte att betala för 2014.
            </seg>
            <seg xml:id="i-1d5ead9f115a7bf1-0">
              Sverigedemokraterna har inget formellt samarbete med något parti
              över huvud taget. Men det är mitt uppdrag att ta reda på vad andra
              partier står för och vad de tycker och tänker i EU, och det tänker
              jag fortsätta att göra.
            </seg>
            <seg xml:id="i-856e91af61c9b8d1-0">
              Jag förstår att folkpartier i den här församlingen och ute i
              Europa är oroliga, för de partier som vill ha en ansvarsfull invandringspolitik
              i Europa och som är EU-kritiska växer. Fredrik Malms parti är
              inte EU-kritiskt. Det är ju federalistiskt. De är jätteglada för
              Lissabonfördraget. De vill att man ska föra över så mycket makt
              som det bara går till EU. Det är därför som de har varit med och
              gjort det under hela tiden. Det gäller bland annat Lissabonfördraget,
              där svenska folket inte ens tillfrågades.
            </seg>
            <seg xml:id="i-868d5521b206214a-0">
              Jag förstår att ni är oroliga för att en EU-kritisk samling växer
              i Europa. Men vem vi samarbetar med, när vi samarbetar med dem
              och hur samarbetet ska se ut är det vi som avgör, och vi har inte
              bestämt oss än, även om jag förstår att ni skulle vilja att vi
              hade gjort det redan.
            </seg>
          </u>
          <note type="speaker" xml:id="i-61e670755db71e9d-0">
            Anf. 102 FREDRIK MALM (FP) replik:
          </note>
          <u xml:id="i-b3291f1547b71e6c-16" who="unknown">
            <seg xml:id="i-70c1e41b7908a2a9-0">
              Herr talman! Det är klart att vi gärna skulle önska att Sverigedemokraterna
              berättade vilka de samarbetar med. Jag är som folkpartist öppen
              med att vi gärna samarbetar med andra liberala partier, Socialdemokraterna
              berättar gärna att de samarbetar med andra socialdemokratiska
              partier, Miljöpartiet med gröna partier och så vidare. Det är
              bara det att ni sverigedemokrater inte berättar vilka ni samarbetar
              med, utan det måste granskande journalister leta upp genom att
              åka till Malta och hämta ut dokumenten. Då säger Kent Ekeroth:
              Det Fredrik Malm säger är inte sant. Jo, men det står ju här att
              Sverigedemokraterna har betalat 6 500 euro till detta. Sedan har
              man justerat detta en aning så att det nu står att det är en individuell
              donation från Kent Ekeroth själv. Ja, det är möjligt att Kent
              Ekeroth själv betalade 3 000 euro förra året, men jag förmodar
              att också dessa pengar kom från partiets kassa.
            </seg>
            <seg xml:id="i-cfe709bee89f4b9c-0">
              Det är dags nu, Kent Ekeroth, att ni är uppriktiga. Ni ingår
              i ett organiserat samarbete med ett av de värsta antisemitiska
              partierna i Europa, och ni betalar för detta. Du sitter själv
              i styrelsen, och organisationen är registrerad på Malta av alla
              ställen. Kan du inte vara öppen och berätta vad det handlar om?
            </seg>
          </u>
          <note type="speaker" xml:id="i-3c79eaa3ce0268c4-0">
            Anf. 103 KENT EKEROTH (SD) replik:
          </note>
          <u who="kent_ekeroth_fa6033" xml:id="i-98cfcb5396f17e43-2">
            <seg xml:id="i-200bcf43247dfa27-0">
              Herr talman! Det är roligt att höra Folkpartiet här. Vi var öppna
              med det från första början. Varför tror ni att mitt namn står
              på en hemsida som alla kan surfa in på ifall det skulle vara hemligt?
              Det finns ingen anledning till det. Det har stått där hela tiden.
              Och sedan står Fredrik Malm här och försöker få det att låta som
              att det är hemligt. Om någonting är hemligt skriver man det inte
              på en hemsida som alla kan surfa in på, Fredrik Malm.
            </seg>
            <seg xml:id="i-80c7037cdf88738f-0">
              Avgiften betalades av Sverigedemokraterna, men inte längre. Sverigedemokraterna
              har aldrig fattat beslut om att vara med i någon sammanslutning
              över huvud taget när det gäller EU. Vi kommer förhoppningsvis
              att vara det efter valet. När vi har fattat beslut om vem vi ska
              samarbeta med kommer vi att gå ut med det precis lika öppet som
              från första början.
            </seg>
          </u>
          <note type="speaker" xml:id="i-36b6dddc8f526ea0-0">
            Anf. 104 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-6">
            <seg xml:id="i-c8a086a3eed9bcdf-0">
              Herr talman! Jag tänker inte ägna mig åt vilka vänner man har
              eller vilket sällskap man befinner sig i, för det kom fram ganska
              tydligt här tidigare.
            </seg>
            <seg xml:id="i-7b55eabe8fa95994-0">
              Det är intressant att lyssna på Kent Ekeroth. Oavsett vilket
              tema vi debatterar i kammaren kan man sammanfatta ställningstagandet:
              Nej, ni är emot. Diskuterar vi invandring är ni emot det. Diskuterar
              vi EU är ni emot det. Det är då lite intressant att ställa frågan:
              Vad är alternativet? Det här är ändå en utrikespolitisk debatt.
              Vad vill Kent Ekeroth i utrikespolitiken?
            </seg>
            <seg xml:id="i-3096279c3df9393d-0">
              Vi kan inte bara säga att vi inte ska vara med i EU och ha allt
              som det har varit. Det innebär ganska mycket för svensk ekonomi.
              Det innebär mycket för jobben och arbetstillfällena i Sverige
              och för våra företag om vi har en mer protektionistisk linje,
              vilket det då blir. Vi kommer ju inte att ha frihandelsavtal med
              alla EU-länder om vi lämnar EU. Vad vill Kent Ekeroth ha i stället?
            </seg>
          </u>
          <note type="speaker" xml:id="i-4779142438a2e409-0">
            Anf. 105 KENT EKEROTH (SD) replik:
          </note>
          <u who="kent_ekeroth_fa6033" xml:id="i-98cfcb5396f17e43-3">
            <seg xml:id="i-c9d262f5315b11dc-0">
              Herr talman! Julia Kronlid och Johnny Skalin har redogjort exakt
              för vad vi vill. Vi vill ha frihandel inom EU. Christian Holm
              får det att låta som att det inte går att ha frihandelsavtal med
              alla länder i EU utan att vi är med i EU. Vad gjorde vi innan
              vi gick med i EU? Vad gör alla andra länder som har frihandelsavtal
              runt om i världen, som USA som har Nafta. Hur många frihandelsavtal
              finns det i världen?
            </seg>
            <seg xml:id="i-4207fd3742ca19ae-0">
              Tror du på riktigt att det är omöjligt att ha frihandel i Europa
              utan EU? I så fall är det en så verklighetsfrånvänd bild att man
              blir rädd. Tror du verkligen att folk inte skulle kunna åka ut
              och studera utan att man är med i EU? Du tror inte att man kan
              utforma sådana avtal utan EU.
            </seg>
            <seg xml:id="i-f91ba63e370c8258-0">
              Vad är det som gör att ni tror att överstatlighet är det enda
              sättet framåt? Tror ni inte att länder kan sluta avtal utan överstatlighet?
              Varför skulle det vara omöjligt? Det finns ingen som någonsin
              har förklarat varför det skulle vara omöjligt.
            </seg>
            <seg xml:id="i-c95082a9cf8f687f-0">
              Vi vill bort från överstatligheten, men det hindrar varken öppenhet
              för omvärlden eller frihandel, och det vet du om.
            </seg>
          </u>
          <note type="speaker" xml:id="i-3858ac3069af8181-0">
            Anf. 106 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-7">
            <seg xml:id="i-622583253f48232c-0">
              Herr talman! Det är inte så att vi kan gå tillbaka och bara skriva
              frihandelsavtal. Ta vårt västra grannland Norge, ett land som
              jag för övrigt bor väldigt nära, som inte är medlem i EU men som
              har vissa frihandelsavtal. Då kan man inte använda Kent Ekeroths
              retorik och tycka att det är fel att vi betalar, för det är ju
              inte så att Norge inte betalar någonting utan har allting fritt.
              De betalar också mycket pengar. Däremot får de ingenting tillbaka.
            </seg>
            <seg xml:id="i-b23d3dcf645e8ac1-0">
              Moderaterna är ett parti som är kritiskt till väldigt mycket
              av det som sker i EU, men det som jag och Moderaterna är positiva
              till är grundidén om det som är det mest besvärande för Kent Ekeroth,
              nämligen den fria rörligheten, inte minst för människor.
            </seg>
            <seg xml:id="i-da8f0da68a803e86-0">
              Vi förespråkar inte heller ett överstatligt samarbete utan ett
              mellanstatligt samarbete. Sedan finns det vissa områden som förvisso
              är överstatliga.
            </seg>
            <seg xml:id="i-0eb8a11642920fe8-0">
              Jag är inte så jättegammal, men jag är äldre än Kent. Innan vi
              gick med i EU, 1995, gick jag på gymnasiet. Det var det inte så
              att vi kunde åka ut och studera gratis i övriga Europa. Vi kunde
              inte åka ut och arbeta fritt i övriga Europa. Det kan vi i dag,
              och det är den stora skillnaden, Kent Ekeroth.
            </seg>
          </u>
          <note type="speaker" xml:id="i-4db26340e17f564c-0">
            Anf. 107 KENT EKEROTH (SD) replik:
          </note>
          <u who="kent_ekeroth_fa6033" xml:id="i-98cfcb5396f17e43-4">
            <seg xml:id="i-5423dcb166d429b6-0">
              Herr talman! Det blir riktigt humoristiskt när Christian Holm
              säger att Moderaterna inte är för ett överstatligt samarbete.
              Kommer du inte ihåg att det var ni som klubbade igenom Lissabonfördraget,
              som ger EU överstatlig makt på alla politiska områden i Sverige?
              Det har du helt glömt, eller? Har du glömt att Moderaterna har
              varit starka förespråkare av precis allt överstatligt sedan vi
              gick med i EU? Varför klubbade ni igenom Lissabonfördraget om
              ni inte är för överstatlighet? Det var ärligt talat ett så dumt
              påstående att man häpnar.
            </seg>
            <seg xml:id="i-7db91076fef3a38a-0">
              Sedan säger du att före 1995 var det helt omöjligt att resa och
              studera i Europa. Men vänta lite nu. Fram till alldeles nyligen
              kunde alla studenter från länder i resten av världen som inte
              var med i EU komma hit och plugga gratis på våra universitet.
              De kunde plugga på de svenska skattebetalarnas bekostnad. Hur
              gick det till? Hur kunde de göra det? Om EU nu är garanten för
              allting och allting bara kan göras genom EU, hur kunde man då
              låta studerande från Kina, som inte är med i EU, få komma hit
              och studera gratis i Sverige? Du vet om att det du säger är struntsnack.
            </seg>
          </u>
          <note type="speaker" xml:id="i-dc4adf8e211d6a21-0">
            Anf. 108 DÉSIRÉE PETHRUS (KD) replik:
          </note>
          <u who="desiree_pethrus_ac927d" xml:id="i-b59b154fb6e460d6-2">
            <seg xml:id="i-2dc63cfc060cbbde-0">
              Herr talman! Jag blev lite upprörd när jag hörde de olika lite
              larviga exemplen, när man vet att EU gör så mycket mer än de små
              projekt som Kent Ekeroth nämnde.
            </seg>
            <seg xml:id="i-19ef683fd8fd4826-0">
              När det gäller demokrati tycker jag att det är viktigt att se
              att det faktiskt är ganska mycket demokrati jämfört hur du försöker
              beskriva det. Vi har en kommission som fattar beslut. Vi har ett
              ministerråd, och vi sitter i EU-nämnden och talar om vad våra
              ministrar får åka ned och förhandla om. Vi har ett inflytande.
              Vi har EU-parlamentet med de olika parlamentsledamöterna. Och
              vi har Sveriges riksdag som gör subsidiaritetsprövningar av kommissionens
              olika lagförslag. Vi har alltså flera olika som är med och granskar
              EU. Det är ju inte så att det bara är ett EU någonting där borta,
              utan vi är alla delaktiga. Demokrati är alltså en viktig sak.
            </seg>
            <seg xml:id="i-cdb57235a266811b-0">
              Det som kanske är det viktigaste med EU är fredstanken men också
              handeln med varor. Vad säger Kent Ekeroth om de fyra friheterna
              fri rörlighet för varor, tjänster, kapital och människor? Är inte
              det något som är bra med EU?
            </seg>
          </u>
          <note type="speaker" xml:id="i-f12b99e56b8b3fc4-0">
            Anf. 109 KENT EKEROTH (SD) replik:
          </note>
          <u who="kent_ekeroth_fa6033" xml:id="i-98cfcb5396f17e43-5">
            <seg xml:id="i-22120eb68e75445e-0">
              Herr talman! Désirée Pethrus tog upp hur fint och demokratiskt
              EU är. Subsidiaritetsprövningar – jättegulligt.
            </seg>
            <seg xml:id="i-1e638ebc276c1877-0">
              Det fanns en tid när alla medlemsstater i hela EU sade nej till
              någonting. Vad tror du hände med det i EU? Man brydde sig inte
              ett dugg. Man kastade ut det genom fönstret. Att samtliga medlemsstater
              sade nej spelade EU-parlamentet absolut ingen roll.
            </seg>
            <seg xml:id="i-ca5672a9ace04204-0">
              Vi kan titta på de folkomröstningar som har genomförts. När Frankrike
              och Holland sade nej till EU:s grundlag, vad gjorde man då? Äsch,
              vi struntar i dem och döper sedan om EU:s grundlag till Lissabonfördraget,
              som i allt väsentligt är exakt likadant, och så kör vi igenom
              det i parlamentet utan att fråga folket.
            </seg>
            <seg xml:id="i-f4288b1d48974008-0">
              När Irland sedan fick rösta 2009 sade man: Aj aj, nu måste vi
              nog lära dem att rösta rätt. Det blev en massiv kampanj från EU
              och en massa pengar till ja-sidan. Året därpå röstade de ja.
            </seg>
            <seg xml:id="i-07a229fce1249e19-0">
              Svenska folket fick aldrig tillfrågas, trots att sju av tio ville
              ha en folkomröstning.
            </seg>
            <seg xml:id="i-b73a2a813ae7896f-0">
              EU är inte demokratiskt. EU är en stor byråkrati som är helt
              ogenomskådlig och som struntar fullständigt i vad folket tycker.
            </seg>
          </u>
          <note type="speaker" xml:id="i-d251e749057d8129-0">
            Anf. 110 DÉSIRÉE PETHRUS (KD) replik:
          </note>
          <u who="desiree_pethrus_ac927d" xml:id="i-b59b154fb6e460d6-3">
            <seg xml:id="i-dbefe971afe35ec9-0">
              Herr talman! Vi har våra ministrar, vi har en kommission och
              vi har EU-parlamentet och riksdagen som fattar beslut. Vi är ju
              flera som är med och fattar beslut. Det finns ingen som sitter
              någon annanstans och fattar beslut över huvudet på oss. Några
              kan välja att göra samarbeten och sådant som vi inte deltar i,
              men det finns ingen som fattar egna beslut över våra huvuden.
            </seg>
            <seg xml:id="i-5abc0a3b155110e5-0">
              Lissabonfördraget går just ut på att öka makten till parlamenten
              och vidga så att EU-parlamentet är med i mycket högre grad än
              tidigare. Vi i parlamenten har också fått större medbestämmanderätt.
              Lissabonfördraget har alltså kommit till för att försöka få mer
              parlamentariker och folkligt inflytande. Jag förstår inte varför
              ni ger er på just det.
            </seg>
            <seg xml:id="i-984e03b19f8840f9-0">
              Det blev gult kort för förslaget om en europeisk åklagarmyndighet,
              och jag har svårt att se hur EU ska kunna driva igenom något som
              ingen kommer att rösta på.
            </seg>
          </u>
          <note type="speaker" xml:id="i-c73ad36f02ddc0ff-0">
            Anf. 111 KENT EKEROTH (SD) replik:
          </note>
          <u who="kent_ekeroth_fa6033" xml:id="i-661f2af6e165b9a9-0" next="cont">
            <seg xml:id="i-5352ad366503c3cd-0">
              Herr talman! Låt mig ta några exempel på saker som har beslutats
              av EU, som tvingar Sverige. Riksdagen ville att vi skulle ha allmän
              skyddsjakt på skarv i Sverige, men EU sade nej. Svenska folket
              ville ha skyddsjakt, men EU sade: Nej, det får ni inte. Vi är
              ledsna, men vi bestämmer, inte ni.
            </seg>
            <seg xml:id="i-fb56aa6fdfc4c840-0">
              EU har tagit bort obligatorisk avmaskning av djur som kommer
              in i landet, vilket har ökat smittspridningen av en obotlig parasit
              som kan komma in i människor. Men vi får inte avmaska på grund
              av EU.
            </seg>
          </u>
          <note xml:id="i-4d4bd30be1417829-0">
            År 2009 hade 30 procent av lagarna i riksdagen sitt ursprung
            i EU. 60–70 procent av dagordningen på lokal nivå kommer från
            EU.
          </note>
          <u who="kent_ekeroth_fa6033" prev="cont" xml:id="i-6428f3a08f3bf924-0">
            <seg xml:id="i-601cef8b965f1381-0">
              Du talar om Lissabonfördraget som något fint och gulligt för
              att vi fick medbestämmande, Désirée Pethrus. Men Lissabonfördraget
              gjorde att EU blev en juridisk person och att alla politiska områden
              lades under EU:s överstatliga makt. Om svenska folket genom riksdagen
              tycker något kan EU säga: Vi bryr oss inte om vad ni tycker. Vi
              gör det ändå.
            </seg>
            <seg xml:id="i-dbd4ebf5012c833d-0">
              Det är inte demokratiskt.
            </seg>
          </u>
          <note type="speaker" xml:id="i-60980fdee1519cb6-0">
            Anf. 112 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-515417b311bfeb0d-0">
            <seg xml:id="i-0add8a92c9f24022-0">
              Herr talman! Jag har med intresse lyssnat på debatten, och jag
              lyssnade på Julia Kronlid när hon inledningsvis gjorde klart att
              Sverigedemokraterna förordar samarbete i Europa och ett fördjupat
              samarbete i Norden. Om Kent Ekeroth är uttolkare av samarbete
              i Europa så bäva månde Norden.
            </seg>
            <seg xml:id="i-f43ce4fd11f1dd87-0">
              Skämt åsido, jag saknade en del i de inlägg jag har hört från
              Sverigedemokraterna, och det är vad ni har för uppfattning om
              världen utanför EU, som man uppenbart kritiserar, eller Norden.
              Vad säger ni i nedrustningsfrågor? Vad säger ni i frihandelsfrågor?
              Vad säger ni i biståndsfrågor? Vad säger ni i utvecklingsfrågor
              i stora delar av världen?
            </seg>
            <seg xml:id="i-d1874fab841df38a-0">
              Det här är en utrikespolitisk debatt. Det är inte en debatt begränsad
              till EU, Nordiska rådet eller något annat. Vad säger ni om hela
              den spännande värld som ligger där ute?
            </seg>
          </u>
          <note type="speaker" xml:id="i-834cd3aba10302b4-0">
            Anf. 113 KENT EKEROTH (SD) replik:
          </note>
          <u who="kent_ekeroth_fa6033" xml:id="i-98cfcb5396f17e43-6">
            <seg xml:id="i-377c6a9c1ef92474-0">
              Herr talman! Det är nästan ståuppkomik i kammaren ibland. Här
              kommer Ulrik Nilsson och berättar för mig vad jag får tala om
              i den utrikespolitiska debatten. Några talare har fokuserat på
              Syrien, några på Israel och några, som jag, på EU. Men det får
              jag inte göra för Ulrik, för han vill hellre tala om sju åtta
              ämnen som jag ska sammanfatta för Ulrik på en minut.
            </seg>
            <seg xml:id="i-f35bb74dc3425a71-0">
              Det kanske går så snabbt att sammanfatta Moderaternas utrikespolitik,
              men jag tänker inte på en minut stå här och upprepa vad Julia
              Kronlid och Johnny Skalin har sagt om vår utrikespolitik bara
              för att Ulrik Nilsson tycker att det inte passar att tala om det
              överstatliga monstret EU. Jag är ledsen, Ulrik.
            </seg>
          </u>
          <note type="speaker" xml:id="i-d7323a6ac3b81461-0">
            Anf. 114 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-515417b311bfeb0d-1">
            <seg xml:id="i-c260d82d6e059407-0">
              Herr talman! Ibland blir man förvånad. Ståuppkomiker har jag
              aldrig tidigare blivit beskylld för att vara, och jag vet inte
              om det är bra eller dåligt att bli det.
            </seg>
            <seg xml:id="i-e49489622ef8a7af-0">
              Det jag ställer frågor om är vad jag tror att svenska väljare
              vill veta. Det sades tidigare i debatten att ni ger klart besked
              om att ni inte tänker ge besked. Är det detta ni önskar att svenska
              väljare ska veta om var Sverigedemokraterna står utrikespolitiskt?
            </seg>
            <seg xml:id="i-bf2b0514e13ba729-0">
              Detta är viktigt. Det som händer utomlands är viktigt för ett
              litet internationellt anpassat land med stor handel. Det spelar
              roll för svenska jobb. Det spelar roll för möjligheter för svenska
              elever. Det spelar roll för hela Sverige vad som händer där ute
              i världen.
            </seg>
            <seg xml:id="i-c049b130d5e719c1-0">
              Låt mig referera till en känd reklamfilm. Det börjar bli bra
              när vi kan säga att något är made by Sweden och inte bara in Sweden,
              för Sverige är i dag en vacker mosaik, en blandning av impulser
              och idéer.
            </seg>
            <seg xml:id="i-26b100ff3f7df23f-0">
              Vad tycker Sverigedemokraterna om världen där ute?
            </seg>
          </u>
          <note type="speaker" xml:id="i-3de8a0a182251b9d-0">
            Anf. 115 KENT EKEROTH (SD) replik:
          </note>
          <u who="kent_ekeroth_fa6033" xml:id="i-98cfcb5396f17e43-7">
            <seg xml:id="i-563e14f6d9809b05-0">
              Herr talman! Jag blev nästan lite förvånad när Ulrik sade att
              han hade lyssnat på vad Julia sade i debatten. Jag tänkte att
              han kanske hade snappat upp att vi vill ha frihandel och hela
              faderullan. Men sedan insåg jag att han inte hade gjort det eftersom
              han sade att han inte vet vad vi vill trots att Julia och säkert
              även Johnny sagt det i otaliga utrikespolitiska debatter. Jag
              förstår inte vad som är svårt att förstå. Vi vill ha frihandel
              i Europa.
            </seg>
            <seg xml:id="i-6c77cc8d3cfd87f1-0">
              Varför säger Ulrik att han har lyssnat och ställer sedan frågor
              som han nyss har hört svaret på? Det är fantastiskt.
            </seg>
            <seg xml:id="i-ab114475a2502f1f-0">
              Sverigedemokraterna har inte hymlat. Vi vill ha frihandel och
              utbyte med universitet. Allt detta går att göra utan ett överstatligt
              monster som dikterar våra lagar och våra förutsättningar i vårt
              land.
            </seg>
            <seg xml:id="i-851c323d74f4f883-0">
              Inget annat parti i denna kammare bryr sig speciellt mycket om
              det. Ni är jätteglada över Lissabonfördraget och maktöverföringen,
              och sedan tror ni att det har något med fred att göra. Demokrati
              bygger fred, inte en överstatlig koloss.
            </seg>
          </u>
          <note type="speaker" xml:id="i-ed8829716dbbafb3-0">
            Anf. 116 JACOB JOHNSON (V):
          </note>
          <u who="jacob_johnson_31d6eb" xml:id="i-3ec3e3d612dd2f3e-0" next="cont">
            <seg xml:id="i-6d600d7bb78a0ad0-0">
              Herr talman! I slutet av mars äger nya lokalval rum i Turkiet.
              Genomförandet av dessa blir ett viktigt test på hur demokratin
              utvecklas.
            </seg>
            <seg xml:id="i-c29ee5f1cb1e9368-0">
              I samband med de föregående lokalvalen i mars 2009 deltog jag
              som frivillig valövervakare i den kurddominerade delen av landet.
              Det dåvarande prokurdiska partiet DTP, Demokratiska samhällspartiet,
              hade stora framgångar och vann ett stort antal borgmästarplatser.
              Men bara ca 14 dagar efter valet påbörjade Turkiet det som kom
              att bli massarresteringar av folkvalda kurdiska politiker. I dag,
              snart fem år senare, sitter fortfarande tusentals politiker, människorättsaktivister
              med flera fängslade och väntar på sina domar.
            </seg>
            <seg xml:id="i-cf3ba64bf5a421c8-0">
              Den turkiska författningsdomstolen förbjöd sedan – i sedvanlig
              ordning, måste man säga – DTP under hösten 2009, varpå ett nytt
              prokurdiskt parti, BDP, Freds- och demokratipartiet, bildades.
            </seg>
            <seg xml:id="i-aa16210721d59072-0">
              Det var inte bara DTP-politiker som fängslades utan även människorättsaktivister,
              till exempel advokaten och vice ordföranden för Human Rights Association
              of Turkey, Muharrem Erbey. Erbey sitter sedan julen 2009 fängslad
              i Diyarbakır. Han är åtalad bland annat för att under ett besök
              i Sveriges riksdag på inbjudan av det i riksdagen befintliga nätverket
              SSKT, Svenska stödkommittén för mänskliga rättigheter i Turkiet,
              ha uttalat sig kritiskt om situationen för mänskliga rättigheter
              i sitt land.
            </seg>
            <seg xml:id="i-fd9a346917fa9281-0">
              Jag har besökt Erbey och hans medåtalade i fängelset i Diyarbakır
              och följt rättegången på plats vid olika tillfällen, senast för
              drygt en månad sedan. Domstolen i Diyarbakır har inte kunnat visa
              att Erbey begått någon terrorhandling, vilket genomgående gäller
              för övriga åtalade. De åtalade har däremot verkat för sitt folks
              rättigheter på olika sätt – rätten till sitt eget språk, rätten
              till självstyre och rätten att få sin kurdiska identitet erkänd.
              Den turkiska statens svar på dessa krav – fängslanden och anklagelser
              om terrorism – är helt oacceptabelt. Kurdernas krav måste mötas
              i en fredlig demokratisk process, inte genom rättsliga övergrepp.
            </seg>
            <seg xml:id="i-edba683cab6ab05d-0">
              Enligt min uppfattning strider Turkiets behandling av de fängslade
              i de så kallade KCK-rättegångarna mot den europeiska konventionen
              angående skydd för de mänskliga rättigheterna och de grundläggande
              friheterna, särskilt mot dess artikel 6 om rätten till en rättvis
              rättegång inom rimlig tid. Det har alltså snart gått fem år sedan
              dessa fängslanden började.
            </seg>
            <seg xml:id="i-8941138d7fc558df-0">
              Det är dock glädjande att konstitutionsdomstolen i Turkiet i
              några uppseendeväckande domar före jul beslöt att fängslandet
              av ett antal folkvalda parlamentariker var olagligt. Bland annat
              gäller det några ledamöter från det prokurdiska partiet BDP i
              parlamentet i Ankara. Dessa har nu frisläppts och har kunnat sväras
              in i det turkiska parlamentet.
            </seg>
          </u>
          <note xml:id="i-520e2718b6e2ede3-0">
            Konstitutionsdomstolen angav som domskäl dels att fängslandet
            av folkvalda parlamentariker strider mot det turkiska folkets
            vilja, dels att de fängslade politikerna hade suttit häktade oproportionerligt
            lång tid.
          </note>
          <u who="jacob_johnson_31d6eb" prev="cont" xml:id="i-a409640cc1e91ccc-0">
            <seg xml:id="i-451f310c5abd1aec-0">
              Herr talman! Det är en skam för Turkiet när personer som Erbey
              behandlas på detta sätt. Turkiet måste, om landet gör anspråk
              på att bli medlem i EU, respektera politiska motståndares och
              människorättsföreträdares rätt att fredligt föra fram sina åsikter.
              Turkiets hantering av de så kallade KCK-rättegångarna strider
              också enligt min uppfattning mot innebörden av Köpenhamnskriterierna,
              vars uppfyllande måste ske för medlemskap i EU.
            </seg>
            <seg xml:id="i-fe336ec97a59105d-0">
              Herr talman! Om ett land ska kunna bli medlem i EU måste det
              som sagt uppfylla Köpenhamnskriterierna. Egentligen är väl till
              och med kravet att landet i fråga måste uppfylla dessa innan medlemsförhandlingar
              kan påbörjas. Bland kriterierna ingår det politiska kriteriet
              som omfattar krav på stabila institutioner som garanterar demokrati,
              mänskliga rättigheter, en fungerande rättsstat och skydd för nationella
              minoriteter. Man kan verkligen fråga sig om detta är fallet när
              det gäller Turkiet, inte minst med tanke på till exempel fallet
              Muharrem Erbey.
            </seg>
            <seg xml:id="i-238c2ee29898dd96-0">
              Det politiska kriteriet innehåller också explicit kravet på en
              fungerande rättsstat. Bara för några dagar sedan klubbade AKP-regeringen
              igenom en lag i det turkiska parlamentet som ger myndigheter rätt
              att begränsa användningen av internet, vilket har lett till kritik
              bland annat från EU-kommissionen. Kommissionen anser att den nya
              lagen innebär avsevärda inskränkningar i yttranderätten. Erdoğan
              har också skaffat sig mer makt över polis- och domstolsväsendet.
            </seg>
            <seg xml:id="i-f97ea8bc56a4c692-0">
              Sverige och EU måste hävda och driva att Turkiet, om landet ska
              kunna bli medlem i EU, måste slå vakt om yttrandefriheten och
              en rättsapparat som lever upp till de internationella krav som
              till exempel den europeiska konventionen angående skydd för de
              mänskliga rättigheterna och de grundläggande friheterna innebär.
              Samtidigt ska rättsapparaten vara fristående och oberoende av
              den exekutiva politiska makten.
            </seg>
          </u>
          <note type="speaker" xml:id="i-a28cba5d7b2e2575-0">
            Anf. 117 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-8">
            <seg xml:id="i-3a6439ea4dfa924c-0">
              Herr talman! Vi har tidigare diskuterat detta, och jag har ställt
              frågor till ett antal ledamöter under dagen, så även till Jacob
              Johnsons kollega Torbjörn Björlund. Men jag tycker inte att jag
              fick några riktiga svar.
            </seg>
            <seg xml:id="i-68d213117a0d561b-0">
              Det gäller utrikespolitiken och den hållning Sverige har. Vi
              ser vad som i dag händer i Kiev och Ukraina och vad som har hänt
              under den senaste tiden. Tyvärr är det lite tyst om det som händer
              och sker i Venezuela på andra sidan Atlanten, där den så kallade
              socialistiska revolutionen pågår. Förtrycket ökar, friheten minskar
              och regimen beskjuter, fängslar, mördar och förtrycker sin befolkning.
            </seg>
            <seg xml:id="i-8357afc911ca42c0-0">
              Traditionellt sett har jag stått här i talarstolen och fått ett
              uttalat stöd från vänsterpartister när det gäller regeringen i
              Venezuela. Jag redogjorde även lite för Torbjörn Björlunds reseberättelse
              från Kuba. När det gäller dessa två länder, som har sin socialistiska
              revolution och där förtrycket är stort, vore det intressant att
              veta vad Jacob Johnsons inställning är: Är Kuba och Venezuela
              demokratier? Eller kan man framför allt säga att Kuba och Venezuela
              är diktaturer?
            </seg>
          </u>
          <note type="speaker" xml:id="i-b0d47379c2793f64-0">
            Anf. 118 JACOB JOHNSON (V) replik:
          </note>
          <u who="jacob_johnson_31d6eb" xml:id="i-918509c900d29c62-0">
            <seg xml:id="i-25e26c4579de1367-0">
              Herr talman! Tack för denna replik angående mitt inlägg om situationen
              i Turkiet!
            </seg>
            <seg xml:id="i-bd8359f9bb9d5008-0">
              När det gäller situationen i Venezuela och Kuba finns det mycket
              att säga. Demonstrationerna och våldet i Venezuela är till exempel
              oroande. Dock är den regering som sitter folkvald och vann senaste
              valet i Venezuela.
            </seg>
            <seg xml:id="i-6923052d0f67e2c1-0">
              När det gäller Kuba finns det allvarliga brister där liksom i
              många andra länder. Det finns till exempel inget flerpartisystem,
              vilket jag och Vänsterpartiet anser att ett land ska ha om det
              ska uppfylla de krav på demokrati som vi tycker ska råda här i
              Sverige och i andra länder.
            </seg>
          </u>
          <note type="speaker" xml:id="i-8b87d1a7e24b5061-0">
            Anf. 119 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-9">
            <seg xml:id="i-47b2f03a77d3f9a9-0">
              Herr talman! Det var intressant. Anledningen till att jag frågar
              är att detta är intressanta, viktiga och principiellt stora frågor.
              Vi har diskuterat Alliansen här i dag. Vi är fyra partier som
              har en enad utrikespolitik. Vi har ett val – ett demokratiskt
              val – här i Sverige i september. Det som är intressant för väljarna
              att veta är vad som kommer därefter. Har vi då en regering som
              kommer att uttala att länder som Venezuela och Kuba inte är odemokratiska?
            </seg>
            <seg xml:id="i-19a4394976b59923-0">
              Jag har hittills aldrig kunnat få en vänsterpartist att säga
              att Kuba, en av de hårdföra diktaturerna i världen, är en diktatur.
              De säger i stället att det finns vissa utmaningar. Jag har svårt
              att tro att detta är Socialdemokraternas linje, och jag hoppas
              att det inte heller är Miljöpartiets linje.
            </seg>
            <seg xml:id="i-b3db7462552a8609-0">
              Det är ganska väsentliga skillnader. Visst – Berlinmuren föll,
              och Sovjet kollapsade. Dessa socialiststater kan man inte stödja
              längre. Men Kuba och Venezuela existerar i dag. De stöder varenda
              grym regim runt om i världen. Det är ganska viktigt, Jacob Johnson,
              huruvida du anser att de är demokratier eller diktaturer.
            </seg>
          </u>
          <note type="speaker" xml:id="i-881daad1dd59671d-0">
            Anf. 120 JACOB JOHNSON (V) replik:
          </note>
          <u who="jacob_johnson_31d6eb" xml:id="i-918509c900d29c62-1">
            <seg xml:id="i-73a21ea9852ff3a4-0">
              Herr talman! Det finns hundratals regimer i världen som inte
              är fulla demokratier. Vi har till exempel Saudiarabien. Jag vet
              att regeringens företrädare hade svårt att kalla Saudiarabien
              för en diktatur. Vi har Kina. Det är länder som vi måste förhålla
              oss till, utveckla handel med och så vidare.
            </seg>
            <seg xml:id="i-c84c7d107dcad2f6-0">
              När det gäller Kuba är en av de viktigaste frågorna, som förtjänar
              att understrykas, att USA:s blockad måste hävas. Det gladde mig
              att kunna läsa Dagens Nyheter för någon vecka sedan, där man i
              ledaren också ansåg att USA:s blockad mot Kuba bör hävas.
            </seg>
            <seg xml:id="i-60f8c3fcf05c4048-0">
              Kuba är som sagt inte en demokrati, enligt vårt sätt att se det.
            </seg>
          </u>
          <note type="speaker" xml:id="i-ef20180c6df87c1a-0">
            Anf. 121 ANNELIE ENOCHSON (KD):
          </note>
          <u who="annelie_enochson_e9d5f8" xml:id="i-18388fa398de1ac1-0">
            <seg xml:id="i-c88f25f7aac0847d-0">
              Herr talman! Det finns ett land i världen som fascinerar genom
              att det har det största antalet Nobelpristagare per capita. Det
              är Israel med sina tolv Nobelpristagare under sin 65-åriga statshistoria.
            </seg>
            <seg xml:id="i-686e3b7ae2e9b69a-0">
              Israel, som är lika stort till ytan som Småland, har cirka åtta
              miljoner invånare varav 75 procent är judar och ca 20 procent
              är israeliska araber. Medellivslängden för män i Israel är högre
              än i Sverige. Landet Israel har lägre arbetslöshet än Sverige
              och ligger på 6 procent.
            </seg>
            <seg xml:id="i-4bc209a8639482dd-0">
              Medicinskt ligger israelisk sjukvård i världstopp, och landets
              sjukhus håller högsta västerländska nivå. Ca 200 000 palestinska
              patienter erhöll medicinsk behandling på Israels sjukhus under
              2012, varav 21 000 var barn. Just nu har Israel ett fältsjukhus
              nära gränsen till Syrien där skadade syrier tas emot för behandling.
              Svårt skadade förs för behandling och vård till större sjukhus
              inne i Israel.
            </seg>
            <seg xml:id="i-b000f459e276a3ab-0">
              Israel är ett av de få länder i världen där ökenarealen ersätts
              med uppodlad jord. Det israeliskt utvecklade droppbevattningssystemet
              sparar vatten, och det datorstyrda systemet har blivit en stor
              exportartikel. Mer än 75 procent av landets avloppsvatten återförs
              till träd och bomullsplanteringar efter en höggradig rening.
            </seg>
            <seg xml:id="i-fcbd8056e57afbd0-0">
              Israel har ökat avsaltningen av havsvatten, vilket innebär att
              80 procent av landets dricksvattenbehov under detta år kan täckas
              av avsaltat havsvatten.
            </seg>
            <seg xml:id="i-9c5ecd333a9bb001-0">
              Miljömedvetenheten ligger i framkant, och Israel var först när
              det gäller småskaligt tillvaratagande av solenergi för hushållen.
              På alla hustak sitter varmvattenpaneler som värmer vattnet i en
              behållare till hushållen. Förutom solenergi satsar man på vindenergi
              i bergstrakterna. Vid kusten i Jaffa finns en försöksanläggning
              för vågkraft.
            </seg>
            <seg xml:id="i-aa4b4c5457099e8a-0">
              Den stora uppkomsten av it-företag är fascinerande för att vara
              i ett så pass litet land som Israel. På Nasdaqbörsen i New York
              är fler israeliska företag noterade än företag från hela Europa
              tillsammans. Några exempel är läkemedelsföretaget Teva och mobilföretagen
              Comverse och Check Point. Företaget Comverse har sms och voice
              mail med tillhörande debiteringssystem i sin produktportfölj.
            </seg>
            <seg xml:id="i-8b5a45e0060b7966-0">
              De medicinska innovationerna ökar ständigt i antal, liksom tillkomsten
              av nya läkemedel. Företaget Teva har tagit fram läkemedel för
              att hejda ms och Parkinsons sjukdom. Ett annat medicinskt teknikföretag
              är Given Imaging som har tagit fram en unik pillerkamera för diagnostik
              av tarmåkommor. Det är en videokamera i miniatyr som med en radiosändare
              ryms i en kapsel, lik ett större vitaminpiller, som sväljs och
              fotograferar tarmarna medan den passerar dem.
            </seg>
            <seg xml:id="i-c8a8768f04a33e2e-0">
              Herr talman! Hur kommer det sig att landet Israel fascinerar
              så många och alltid är lika aktuellt i våra medier? Kan det bero
              på deras enorma innovationsförmåga och framåtanda som jag nämnde
              ovan? Kan det bero på att Israel är den enda demokratin med medborgerliga
              rättigheter i en omgivning av länder där inbördeskrig och ständiga
              brott mot de mänskliga rättigheterna pågår? Kan det bero på att
              den judiska staten Israel är det enda landet i Mellanöstern där
              de kristna ökar i antal? Nej, trots allt detta positiva som Israel
              bidrar med till världen är det Israel som FN vänder sig mest emot
              när det skrivs resolutioner. Under 2013 antogs 23 resolutioner
              i FN:s kommitté för mänskliga rättigheter. 21 av dem kritiserar
              Israel, övriga 3 behandlar resten av världen. Till exempel Nordkorea
              nämns inte. I grannlandet Syrien har det under det snart treåriga
              inbördeskriget dödats 140 000 människor, och miljontals människor
              är på flykt inom och utanför landets gränser. I ett annat grannland,
              Egypten, har hundratals kyrkor bränts, och den kristna koptiska
              minoriteten flyr landet. Den arabiska våren har i hela Mellanöstern
              gått över i en kristen vinter där kristna flyr och mördas, utom
              i Israel. Varför fördöms inte detta av FN?
            </seg>
            <seg xml:id="i-66965c8b217f26a1-0">
              FN-organet Unesco hade sedan länge planerat en utställning med
              namnet Folket, boken, landet: 3 500 år av samhörighet mellan det
              judiska folket och Det heliga landet . Detta är en utställning
              som är vetenskapligt framtagen av experter från hela världen.
              I början av året sköts denna utställning upp efter önskemål från
              22 arabstater. Man häpnar över att Unesco faller undan för påtryckningar
              och historisk revisionism.
            </seg>
            <seg xml:id="i-77ee6af83a26f995-0">
              Israel är värt att diskuteras och uppmärksammas för allt det
              positiva det bidrar med till världen. Därför vill jag i denna
              utrikesdebatt ge en annan syn på landet Israel som en motpol till
              den enögdhet som ofta präglar svensk mediedebatt och som vi har
              sett exempel på här i dag i kammaren.
            </seg>
            <seg xml:id="i-5148b61d9e442d07-0">
              Kristdemokraterna är en vän till landet Israel och det är jag
              glad för.
            </seg>
          </u>
          <note type="speaker" xml:id="i-e7771b5898ecc0e6-0">
            Anf. 122 CHRISTIAN HOLM (M):
          </note>
          <u who="christian_holm_732a6f" xml:id="i-10cc777989a84f7c-10">
            <seg xml:id="i-3e97388d4f926539-0">
              Herr talman! Våldets Ukraina har stått i fokus i debatten, i
              medierna och i många olika sammanhang den senaste tiden. I går
              kunde vi se hur våldet eskalerade, och den ukrainske presidenten
              får alltmer blod på sina genomkorrupta händer. Rapporter om skadade
              och allt fler döda och andra rapporter om förtryck fortsätter
              att strömma in. Vi står sida vid sida med alla de som stöder fredliga
              protester och kräver sin rätt till frihet och demokrati. Jag har
              kontinuerlig kontakt med vänner på Majdan i Kiev och får löpande
              rapporter om de övergrepp och hemskheter som sker. Mitt stöd,
              och min solidaritet, till frihetsförsvararna på Majdan såväl som
              i övriga Ukraina är djupt och genuint.
            </seg>
            <seg xml:id="i-81ac410934a6a386-0">
              Sverige och EU måste fortsätta sitt engagemang för ett öppet
              och fritt Ukraina. Om inga framsteg sker måste vi tillsammans
              med övriga EU-länder överväga vilka åtgärder som kan vidtas för
              att skruva upp trycket på den förtryckande regimen. Det är viktigt
              att vi gör det i EU-sammanhang, det är viktigt att regeringen
              gör det, det är viktigt att riksdagen gör det och det är viktigt
              att vi som enskilda parlamentariker gör det. Vi har haft diskussionen
              här under dagen i dag, och vi vet att det finns samarbeten. Jag
              skulle vilja uppmuntra mina kolleger i andra partier att också
              sätta tryck på sina samarbetspartier i Ukraina. Bland annat Viktor
              Janukovitjs parti som har ett ingående samarbetsavtal med den
              socialdemokratiska gruppen i Europaparlamentet.
            </seg>
            <seg xml:id="i-3ca9c76f1d198034-0">
              År 2014 är ett år som har präglats av internationell politik,
              många händelser och mycket bedrövelser i internationell politik,
              inte minst i sportsammanhang. Kriget i Syrien fortsätter. Regimen
              och de oppositionella strider med mänskligt lidande som är enormt
              som följd, och därav uppstår också stora flyktingströmmar. I Mali,
              Centralafrikanska republiken och tyvärr alldeles för många fler
              länder pågår krig, konflikt eller förtryck. I Venezuela, som jag
              nyligen diskuterade, pågår ett, liksom i Ukraina, förtryck som
              man demonstrerar mot, och resultatet är våld och död. Ansvaret
              för det har Venezuelas president och hans regering.
            </seg>
            <seg xml:id="i-8313fd182747f458-0">
              De ständigt återkommande rapporterna från det kommunistiska Nordkorea
              är också aktuella. En FN-kommission på uppdrag av UNHCR presenterade
              i veckan att regimen under ledning av Kim Jong Un gjort sig skyldig
              till brott mot mänskligheten och att ärendet nu borde hamna hos
              den internationella brottmålsdomstolen i Haag. Man kan tycka att
              det inte är en dag för tidigt som en sådan rapport kommer.
            </seg>
            <seg xml:id="i-19da30746132dac1-0">
              Herr talman! I Europa har vi länder vars utveckling inte alltid
              går i den demokratiska riktning man skulle önska. Det gäller tyvärr
              inte enbart Ukraina. I maj i år kommer världsmästerskapen i ishockey
              att hållas i Vitryssland, den mest förtryckande regimen i Europa.
              Vi har precis fått medaljer i Sotji, och det är bara att gratulera
              våra svenska idrottsutövare till ett fantastiskt OS. Däremot kan
              vi inte gratulera de ryska invånarna till Putins förtryck och
              till att denne Putin i och med OS får en enorm möjlighet att visa
              upp sig själv och sin regim gentemot sin befolkning. Däremot är
              det glädjande att det har skett protester internationellt. Man
              vill måla upp en bild av ett modernt, demokratiskt och öppet land,
              vilket man i värsta fall lyckas med, men det är viktigt att vi
              gör vad vi kan för att visa att så inte är fallet. Det kan vara
              lätt att glömma i glädjeyran över de framgångar vi har idrottsligt.
              Vi har sett journalister fängslas eller mördas genom åren. Vi
              har hört och sett vidriga berättelser, bilder och filmer av hbt-personer
              i Ryssland. Vi har sett politisk opposition fängslas, och vi har
              sett mycket annat som inte hör hemma i någon form av demokratiskt
              land.
            </seg>
            <seg xml:id="i-ea09a3b7e589a6f6-0">
              Det är inte otroligt att Vitryssland förbereder sig på samma
              sätt som Azerbajdzjan gjorde inför Eurovision förrförra året,
              som man har gjort inför OS i Ryssland eller som man gör inför
              andra större kultur- eller idrottsevenemang. Här vilar ett stort
              ansvar på idrottsförbunden. Vi ska inte hänga ut enskilda idrottsutövare,
              för de gör det som de är bäst på, nämligen ser till att vinna
              medaljer i OS. Men tyvärr, herr talman, förefaller IOK, det internationella
              ishockeyförbundet och andra idrottsförbund vara helt tondöva gällande
              sitt eget ansvar och effekten av deras beslut på mänskliga rättigheter
              och för det vardagliga livet för befolkningen i de länder där
              evenemangen äger rum.
            </seg>
            <seg xml:id="i-9555b390a39e5cf4-0">
              Själv ifrågasätter jag nyttan av att uppmuntra odemokratiska
              regimer att stå som värdländer, för det får konsekvenser som sällan
              är positiva. Det är få världsledare som åker till OS i Sotji,
              och jag hoppas att det kommer tydliga uttalanden från politiker
              och andra när det gäller hockey-VM. Sverige är ett land som står
              upp för mänskliga rättigheter, som står upp för frihet och som
              står upp för att stärka barns och kvinnors rättigheter med mera.
              Vi är aktiva internationellt, det är viktigt, och det bekräftas
              när vi nu får rapporter om att Sverige är ett av de ledande länderna
              i EU när det gäller utrikespolitik. Det är jag glad över, det
              är jag stolt över och det är det som alliansregeringen levererar.
            </seg>
          </u>
          <note type="speaker" xml:id="i-78289780cba9b0b9-0">
            Anf. 123 JAN LINDHOLM (MP):
          </note>
          <u who="jan_lindholm_73d248" xml:id="i-451888805a812bef-0">
            <seg xml:id="i-05c2e63173cbe63f-0">
              Herr talman! Trots en tio sidor lång utrikespolitisk deklaration
              och totalt 40 minuters talartid för utrikesministern i talarstolen
              hittar jag inte ett enda ord om barnarbete. Jag förstår av det
              jag har hört här senare att det är lätt för er som sysslar med
              utrikespolitik att fastna vid de nära och mest aktuella frågorna.
              Utrikesministern nämner dock ett flertal gånger det faktum att
              vi lever i en globaliserad värld. Det håller jag verkligen med
              om, liksom att vi inte kan undgå att påverkas av det.
            </seg>
            <seg xml:id="i-52fc5cb513f471bf-0">
              I måndags hade vi besök här i riksdagen av Kailash Satyarthi.
              Han är ordförande för organisationen Global March Against Child
              Labour. Han berättade för oss att ca 160 miljoner barn runt om
              i världen arbetar. Av dem arbetar hela 115 miljoner under något
              som kan liknas vid slavliknande förhållanden.
            </seg>
            <seg xml:id="i-d130b81ff7dad56c-0">
              Fattigdomsbekämpning är oerhört viktigt, precis som bistånd vid
              katastrofer. Men man får inte glömma att orsakerna till instabilitet
              och problem i många samhällen många gånger går att finna i bristande
              försörjningsmöjligheter. Bodil Ceballos som talade för Miljöpartiet
              talade en hel del om vädret och om hur ett förändrat klimat kan
              slå ut möjligheterna till försörjning och på det sättet skapa
              ökad migration.
            </seg>
            <seg xml:id="i-a04d92a75cd12ae9-0">
              Det globala strukturfelet barnarbete bidrar såväl till att vuxna
              görs arbetslösa och får svårt med försörjningen som till att bromsa
              förutsättningarna för en positiv utveckling i världen. Barn ska
              gå i skolan, inte arbeta, om vi ska få utveckling både lokalt
              och globalt.
            </seg>
            <seg xml:id="i-ea52ea6023bfae32-0">
              Klimatförändring och barnarbete är därför två hot mot stabilitet
              och fred. Eftersom fred på jorden är den grundläggande förutsättningen
              för ett hållbart samhällsbygge i en globaliserad tillvaro måste
              båda dessa problem hanteras. Jag saknar därför inte bara klimatfrågan
              i deklarationen utan även frågan om barnarbete.
            </seg>
            <seg xml:id="i-4ded40f457087559-0">
              Nordiska rådet antog för ett antal år sedan en rekommendation
              till de nordiska regeringarna. Det gällde att i EU och FN öka
              ansträngningarna för att förmå världens ledare att tänka efter
              i förväg om hur framtida konflikter kan hanteras bättre, särskilt
              med fokus på växande migrationsströmmar som i framtiden kan bli
              ett allt större inslag vid konflikter än vi sett tidigare.
            </seg>
            <seg xml:id="i-512b22b80a06840a-0">
              Jag har ställt uppföljningsfrågor till de nordiska regeringarna
              med anledning av denna rekommendation och vet alltså att de olika
              länderna prioriterar frågan olika. Men med anledning av de senaste
              årens växande migrationsströmmar, inte minst från Afrika, frågar
              jag er som representerar allianspartierna rakt på sak: Instämmer
              den svenska regeringen i Nordiska rådets bedömning att det är
              viktigt med globala överenskommelser eller regelverk för att i
              framtiden på ett humanare och mer konstruktivt sätt kunna möta,
              om det nu skulle bli fallet, betydligt större migrationsströmmar
              än vi har sett i dag?
            </seg>
            <seg xml:id="i-52a89cef60826f59-0">
              Om ni skulle känna till att det pågår ett arbete utifrån den
              rekommendationen skulle jag gärna vilja veta hur det går med det
              arbetet.
            </seg>
            <seg xml:id="i-414f0c743b248234-0">
              I deklarationen nämndes utvecklingen av ett partnerskap med Kina,
              men det nämndes inte något om Kinas ansträngda relationer i sitt
              närområde. Där finns växande konflikter kring fiskerättigheter,
              olja och andra förmodade resurser i Kinesiska havet där såväl
              Japan som Filippinerna, Vietnam och Kina har starka intressen.
              Även USA har intressen i området som de bevakar. Mitt i denna
              smet ligger Taiwan, ett litet land som försöker undgå att dras
              in i dessa konflikter.
            </seg>
            <seg xml:id="i-acaf6bd5091b1ab0-0">
              Ett sätt att visa att regionen inte är Kinas bakgård där de kan
              göra vad som helst är att öka samverkan mellan Europa och Taiwan.
              Ni kanske inte vet att 13 av EU:s medlemsländer redan har transportavtal
              med Taiwan för flygtrafik. Borde inte Sverige kunna bli det 14:e
              landet i EU som inleder ett sådant samarbete?
            </seg>
            <seg xml:id="i-47ea9c8b7e24aebd-0">
              När de stora bjässarna skramlar med vapen är det bara genom tydlig
              närvaro som vi små länder kan hjälpa till att hålla moralens och
              fredens flagga högt. Utbyte i form av turism och handel har genom
              människans hela existens varit ett verktyg för fred, vilket utrikesministern
              – eller alla svenska utrikesministrar genom åren – brukar peka
              på. Jag tror inte att Kina helt blundar för Sveriges intressen
              även om vi är ett litet och för Kina tämligen obetydligt land.
              Vad tror allianspartierna?
            </seg>
            <seg xml:id="i-c6a141f4aa36c686-0">
              Jag tänkte sammanfatta mina frågor så här: Varför deltog inte
              en svensk minister vid den stora konferensen om avskaffande av
              barnarbete i oktober i Brasilien? Är det en fråga som regeringen
              inte bryr sig om? Förstår inte allianspartierna de problem som
              barnarbete skapar? Har regeringen ambitionen att Sverige blir
              det 14:e landet i EU, och det första i Norden, som tecknar ett
              transportavtal för flygtrafik mellan Sverige och Taiwan?
            </seg>
            <seg xml:id="i-a0c564e6d827dd66-0">
              Slutligen: Ser den svenska regeringen något behov av att det
              utvecklas ett mer omfattande, globalt regelsystem för att i framtiden
              på ett humanare och konstruktivare sätt kunna möta, om så skulle
              bli fallet, betydligt större migrationsströmmar än dem vi ser
              i dag?
            </seg>
          </u>
          <note type="speaker" xml:id="i-363b78f266cd7a2e-0">
            Anf. 124 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-5d6960e41a9b4a72-0">
            <seg xml:id="i-56a8318bf3ddf8b8-0">
              Herr talman! Jag vill använda mina sex minuter till att lyfta
              fram några frågor om Mellanöstern, särskilt barns och kvinnors
              mänskliga rättigheter.
            </seg>
            <seg xml:id="i-2a3c5f83a577820c-0">
              Vi vet att fokus i dag läggs alltför mycket på handelsavtal och
              handelsförbindelser. Mycket mindre fokus läggs på rättvisa och
              mänskliga rättigheter – särskilt kvinnors och barns rättigheter.
              Därför vill jag instämma med föregående talare att barnarbete
              och barns perspektiv helt enkelt inte är med i den här utrikesdeklarationen
              och debatten.
            </seg>
            <seg xml:id="i-c996625f1cdde187-0">
              Det går inte att tala om demokrati, om till exempel en dialog,
              när det gäller Iran. Den islamiska regimen öppnar å ena sidan
              för dialog med västvärlden, å andra sidan dödar, mördar, torterar
              och fängslar den sina politiska motståndare. Många sitter i Irans
              fängelser i dag därför att de har kämpat mot barnarbete trots
              att Iran är ett av länderna som har skrivit under barnkonventionen.
              Det finns folk som sitter i fängelse för att de vill ha lön för
              den möda och det arbete de gör. Det finns folk som sitter i fängelse
              och torteras för att de helt enkelt på lösa grunder anses vara
              Guds fiender enligt iransk lag.
            </seg>
            <seg xml:id="i-bbb011340519134c-0">
              Så fort dialogen med väst har öppnats för att rädda den iranska
              politiken och den iranska ekonomin som är i djup kris är det fråga
              om uran och kärnvapenteknik. Det är då också en väg för att öppna
              för handel. Då står alla utrikesministrar beredda att komma dit,
              eller de flesta, inklusive vår Carl Bildt. Det är bra. Det är
              bra att ha en dialog med länder som Iran, diktaturer, brutala
              länder i Mellanöstern. Men det handlar om hur man använder den
              dialogen. Jag vill fråga: Använder man den för att lyfta upp kvinnors
              mänskliga rättigheter, det fria ordet, demokrati, minoriteters
              rättigheter och kurdernas rättigheter? Jag kommer även att ta
              upp det senare med utrikesminister Carl Bildt.
            </seg>
            <seg xml:id="i-8bc36d39d7822a59-0">
              En annan viktig fråga när det gäller Mellanöstern är Syrien.
              Fokus har flyttats från mördande av barn, av de civila, till kärnvapen
              och andra större frågor som är mer intressanta för USA, för Europa
              och för Ryssland. Vi hör och ser dagligen att barn, kvinnor och
              oskyldiga från alla håll mördas.
            </seg>
            <seg xml:id="i-493a3c6d61021f91-0">
              Alla som bär vapen i Syrien gör det med stöd av väst och med
              stöd av alla regeringar som har en röst i FN. Ingen höjer på ögonbrynen
              när det gäller att Qatar och Saudiarabien, till och med USA, skickar
              vapen till de grupperingar som finns i dag. De har skapats av
              väst och regimerna runt omkring och de har en röst i FN. Hundratusentals
              oskyldiga har mördats, och flera miljoner är på flykt.
            </seg>
            <seg xml:id="i-334b8a99dbd131d9-0">
              Sverige står för en stor del av notan när det gäller bistånd,
              men vi vet inte om biståndet används för den prioriterade målgruppen,
              det vill säga för kvinnor och barn. Det finns flera ledamöter
              i kammaren som vill ta reda på om pengarna har använts för barn
              och kvinnor som ju är krigets offer.
            </seg>
            <seg xml:id="i-18f7776301312933-0">
              När det gäller debatten om fred och säkerhet i Mellanöstern,
              kurderna i Turkiet, Syrien och Palestina är frågan om det finns
              möjligheter till en stabil fred och demokrati utan kvinnornas
              deltagande, alltså om halva befolkningen borträknas; mer än 51
              procent av befolkningen är kvinnor. Här har Sverige ett ansvar.
              Här har vi en röst, och den måste vi använda varje gång vi lyfter
              upp frågan om mänskliga rättigheter, fred och säkerhet. Det förväntas
              av Sverige och av Sveriges regering, som tidigare varit en stark
              röst. Numera har fokus tyvärr flyttats från mänskliga rättigheter
              till vapenexport, handelsavtal och handelsuppgörelser. Ett sådant
              Sverige vill vi inte se. Vi vill se solidaritet, rättvisa och
              demokrati. De är grunderna för svensk utrikespolitik, i alla fall
              om Vänsterpartiet skulle bilda regering.
            </seg>
            <seg xml:id="i-ab59dc53b0899886-0">
              När det gäller Turkiet är en fredsprocess på gång. Också där
              fattas kvinnornas röst, liksom andra parters. Sverige måste se
              till att det ställs krav på Turkiet vad gäller kurdernas mänskliga
              rättigheter och att kvinnorna måste vara en av parterna för att
              fred ska vara möjligt.
            </seg>
            <seg xml:id="i-84bb63cfea659529-0">
              Jag hoppas att kammaren någon gång också lyfter blicken mot kvinnorna
              i Saudiarabien. Det är ett land som Sverige har goda handelsförbindelser
              med och exporterar vapen till. Där råder könsapartheid. I stället
              för att bedriva handel med Saudiarabien ska man skambelägga regimen,
              en regim som förtrycker mer än halva sin befolkning.
            </seg>
          </u>
          <note xml:id="i-c5bd1cd57767e9d5-0">
            I detta anförande instämde Marianne Berg (V).
          </note>
          <note type="speaker" xml:id="i-e78c4bca07746497-0">
            Anf. 125 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-11">
            <seg xml:id="i-7ae077ec33436855-0">
              Herr talman! I början höll jag med om en del av det som Amineh
              sade i sitt anförande, men det gick snabbt över. Jag är fortsatt
              för handel. Jag tror att handel är någonting bra. Jag tror att
              handel ökar kontakterna mellan människor och den demokratiska
              utvecklingen. Jag håller dock med Amineh om att en kvinna ska
              ha samma rättigheter som en man. En människa är en människa, en
              katt är en katt, en diktatur är en diktatur och en demokrati är
              en demokrati.
            </seg>
            <seg xml:id="i-dc5a50ea4b9b4934-0">
              Jag har med en dåres envishet begärt replik på vänsterpartister
              i dag; det här är tredje gången. För att ta situationen i Mellanöstern
              ska jag, så att det klart framgår, säga att Saudiarabien inte
              är demokratiskt. Saudiarabien är en diktatur. Jag vill fråga Amineh:
              Är Kuba en diktatur eller en demokrati? Är Venezuela en diktatur
              eller en demokrati? Venezuela är ett av de länder som tydligt
              uttalar stöd för regimen i Syrien och har tidigare uttalat stöd
              för regimen i Libyen och för andra förtryckande regimer. Nu är
              det dags att kalla en spade en spade, en katt en katt och en diktatur
              en diktatur.
            </seg>
          </u>
          <note type="speaker" xml:id="i-1bf65ade8c1219fb-0">
            Anf. 126 AMINEH KAKABAVEH (V) replik:
          </note>
          <u who="amineh_kakabaveh_bf37d1" xml:id="i-5d6960e41a9b4a72-1">
            <seg xml:id="i-1ebe2f5ba8699b56-0">
              Herr talman! Jag tror att Christian Holm både i dag och tidigare
              under många år hört var Vänsterpartiet står i de frågor som till
              exempel gäller Mellanöstern. Jag förstår egentligen inte hur man
              kan jämföra en könsapartheidregim som Saudiarabien med ett land
              som Kuba. Jag tycker att det är en obehaglig fråga. När halva
              befolkningen i Saudiarabien, Iran och andra länder förtrycks och
              när yttrandefrihet inte finns kräver det i sig en debatt. Beträffande
              om Kuba är en diktatur eller inte har vi sagt att vi är emot enpartisystem
              och självklart måste yttrandefrihet och flera partier finnas.
            </seg>
            <seg xml:id="i-ad58f9d159fbb4c3-0">
              Christian måste använda sin röst och sin tid till att lyfta fram
              problemet. Kvinnorna är inte en katt. Kvinnorna utgör 51 procent
              av befolkningen i världens länder.
            </seg>
          </u>
          <note type="speaker" xml:id="i-6f2982c1807083f8-0">
            Anf. 127 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-12">
            <seg xml:id="i-0a5cac7b46521563-0">
              Herr talman! Jag ska vara så tydlig jag bara kan. Jag är emot
              förtryck. Jag är för mänskliga rättigheter. Jag är emot könsförtryck,
              och jag är emot politiskt förtryck. Jag är emot stater och regeringar
              som förtrycker en del av sin befolkning. Då är det en diktatur
              också när den är politisk. Kuba förtrycker sin befolkning politiskt.
              Det är en diktatur. Saudiarabien, med flera länder, förtrycker
              också sin befolkning men förtrycker kvinnor ännu mer. Även det
              är en diktatur. Frågan är om landet är en diktatur bara ifall
              en viss del av folket förtrycks. Om hela folket förtrycks, förutom
              möjligtvis nomenklaturan, är det då inte en diktatur?
            </seg>
            <seg xml:id="i-e1656acf56ac6238-0">
              Jag förstår inte, herr talman, varför det ska vara så svårt för
              ett parti i Sveriges riksdag år 2014 att kalla en diktatur för
              en diktatur. Nu finns det en chans till att förklara.
            </seg>
          </u>
          <note type="speaker" xml:id="i-e2a5ae3e5205fa1f-0">
            Anf. 128 AMINEH KAKABAVEH (V) replik:
          </note>
          <u who="amineh_kakabaveh_bf37d1" xml:id="i-5d6960e41a9b4a72-2">
            <seg xml:id="i-e061ea4e5503c19d-0">
              Herr talman! Att snacka är lätt men det gäller att också göra
              saker. Om mänskliga rättigheter och kvinnors rättigheter vore
              viktiga för Christian Holm skulle han tala med Carl Bildt. Vad
              har han använt alla dagar han var i Iran till? Har han träffat
              kvinnor och andra människor? Har han träffat kurderna? Har han
              tagit upp mänskliga rättigheter? Har han tagit upp de fängslade
              journalisterna och så vidare? Det ska Christian Holm nu fokusera
              på.
            </seg>
            <seg xml:id="i-a22c8b470249afe4-0">
              När det gäller Kuba vet jag att det är en öm tå för Moderaterna.
              Kuba använde all sin demokratiska styrka för att bekämpa apartheidregimer
              i Angola och Sydafrika, apartheidregimer som Moderaterna stödde.
              Det är kanske därför det gör så ont i er moderater. Vi har öppet
              kritiserat Kuba. Självklart ska vi kritisera dem, men att jämföra
              dessa länder är bara bortkastad tid.
            </seg>
          </u>
          <note type="speaker" xml:id="i-f2bb1ed3866d4f67-0">
            Anf. 129 MATS JOHANSSON (M):
          </note>
          <u who="mats_johansson_7ed461" xml:id="i-9aeabc200396d146-0">
            <seg xml:id="i-438e5716731562e3-0">
              Herr talman! Där har våldet triumferat. Men eftervärldens dom
              har fallit hård över dem som burit ansvaret. Nu fogas ett nytt
              namn till raden av ryskstödda förbrytelser: Majdan vintern 2014
              – för att travestera en känd statsman.
            </seg>
            <seg xml:id="i-f9b0cad20c5fbc74-0">
              Herr talman! Ärade åhörare! Förra veckan besökte en riksdagsdelegation
              Natohögkvarteret i Bryssel. Låt mig ge några intryck därifrån.
              Det första är hur välkomna Sverige och svenskar är i de 28 Natoländernas
              gemenskap. Den beröringsskräck en del svenska opinionsbildare
              ger uttryck för ännu 20 år efter Sovjetunionens fall saknar motsvarighet
              inom Nato.
            </seg>
            <seg xml:id="i-152db90937a91141-0">
              Min slutsats av de senaste årens Natokontakter är att Sveriges
              aktiva partnerskap under senare år tjänat oss väl. Vi är förberedda
              för nästa fas i gemenskapen i och med anslutningen till Nato Response
              Force, och vi har tagit steg för att på jämställd fot kunna delta
              i operationer som gynnar också Sveriges internationella intressen,
              senast träning i luftförsvaret över Island.
            </seg>
            <seg xml:id="i-0ad64f9606d30240-0">
              Ett aktuellt exempel på den fördjupade svenska Natodebatten är
              Kungliga Krigsvetenskapsakademiens antologi Nato för och emot
              . Här har vi fått den utredning många efterlyst för att kunna
              svara på frågan vad ett medlemskap skulle innebära i verkligheten,
              bortom neutralismens mytbildning och antiamerikanska skräckbilder.
              Nato är hela Europas försvar och har sedan bildandet 1949 försvarat
              även Sverige. Som Svenska Dagbladets försvarsreporter Mikael Holmström
              visar i sin bok Den dolda alliansen har vårt halvsekellånga samarbete
              med Nato skett under brett politiskt samförstånd.
            </seg>
            <seg xml:id="i-50f5c6dd999125be-0">
              Natostudien tar inte ställning i medlemskapsfrågan. Akademiens
              uppgift är att ta fram ett sakunderlag för den som vill studera
              hur Sverige bäst försvaras, på egen hand eller tillsammans med
              andra länder i vår närhet. Det hindrar inte att de flesta inläggen
              i boken stöder uppfattningen att Sverige hör hemma i medlemskretsen,
              bland de 28.
            </seg>
            <seg xml:id="i-5957fdbbee73ee1f-0">
              I Finland, herr talman, har flera officiella utredningar presenterat
              fakta om vad ett Natomedlemskap skulle innebära. Det har inte
              lett till större konvulsioner i vårt grannland än att en del opinionsbildare
              brutit den tidigare tystnaden om behovet av ett medlemskap, senast
              den ansedde toppdiplomaten Markus Lyra, tidigare ambassadör i
              Moskva och Helsingfors, som i en intervju nyligen kom ut ur neutralismens
              garderob: Jag anser att Finland borde ansöka om medlemskap i Nato.
              Dit hör redan nu så många länder som liknar Finland. Tänk bara
              på Norge, Island, Danmark, Holland, Belgien, Tjeckien och Estland
              samt många andra.
            </seg>
            <seg xml:id="i-3cfea3d2ee1fc93a-0">
              Detta låter ungefär som när den socialdemokratiske chefredaktören
              Widar Andersson i somras i en artikel konstaterade: Sannolikt
              är ett medlemskap i Nato det mest kostnadseffektiva sättet att
              skydda det vi är och det vi tror på. Socialdemokraterna bör skaka
              av sig de sista liturgiska resterna av neutralitetstänket från
              förr. Att vara med i samma försvarsklubb som Danmark och Norge;
              hur farligt kan det vara? Det undrar Widar Andersson.
            </seg>
            <seg xml:id="i-4947a57418580294-0">
              Enligt de senaste opinionsmätningarna i Sverige är andelen anhängare
              av medlemskapet nu på uppåtgående. Andelen utgör 36 procent, enligt
              Transatlantic Trends, som också visar att Sverige är ett av de
              mest Kremlkritiska länderna i Europa. Framför allt tenderar motståndet
              att försvagas i takt med Putins aktioner.
            </seg>
            <seg xml:id="i-0e791688249573ec-0">
              Till detta kommer säkerligen debatter i denna kammare att återkomma
              under nästa mandatperiod, då Försvarsberedningen snart tänkt färdigt
              och grunderna för vår försvars- och säkerhetspolitik ska beslutas,
              dock mig förutan.
            </seg>
            <seg xml:id="i-3887f76a24ca8b7e-0">
              Fru talman! Eftersom det är min sista utrikesdebatt här i huset
              vill jag använda min sista talarminut till att i ekumenisk anda
              tacka några socialdemokratiska kolleger för gott samarbete under
              åtta år – trots risken att genera er.
            </seg>
            <seg xml:id="i-dd930bd1e67f2cdb-0">
              I Europarådet har Björn von Sydow varit en allierad i arbetet
              för politiska fri- och rättigheter mot medlemsstater som förtrycker
              sådana, liksom Carina Hägg som – ska vi säga envist – påtalat
              att MR och 1325 gäller alla oavsett religiös trosbekännelse. I
              riksdagens MR-grupp har Olle Thorell som ordförande förenat oss
              i kritiken mot diktaturregimer i fall som Amnesty tillhandahållit,
              så även i kampanjen för rättvisa åt Sergej Magnitskij, den ryske
              jurist som 2009 dog i Putins fängelse.
            </seg>
            <seg xml:id="i-d3940f4b8c3d8df2-0">
              Förra mandatperioden hade jag glädjen att samarbeta med Luciano
              Astudillo i kampen för filmregissören Fredrik Gerttens yttrandefrihet
              mot den amerikanska fruktjätten Dole. Och så sent som i går var
              det spännande att tillsammans med Ardalan Shekarabi ordna ett
              seminarium här i huset om Irans eventuella öppning mot väst.
            </seg>
            <seg xml:id="i-9c2698bb0cde2da2-0">
              Till sist tack till en absent friend, Urban Ahlin, för att du
              var med och bildade riksdagens baltiska nätverk med över 40 ledamöter
              från sju partier. Det är ett framsteg sedan Måndagsrörelsens arbete
              för Baltikums frihet på 90-talet, då vi saknade er socialdemokrater
              på Norrmalmstorg. Det bådar gott inför vad som komma kan, inte
              bara i Ukraina utan även runt Östersjön när säkerhetsläget försämras,
              låt vara att våra grannländer där numera försvaras främst av Nato.
            </seg>
          </u>
          <note type="speaker" xml:id="i-66db27b373e9b3f2-0">
            Anf. 130 CARINA HÄGG (S) replik:
          </note>
          <u who="carina_hagg_cee9b6" xml:id="i-04deb28043cd6ea4-4">
            <seg xml:id="i-0a81ada07fd8c65c-0">
              Fru talman! Det här är inte en vanlig replik. Jag vill bara ta
              tillfället i akt att tacka från Socialdemokraternas sida men också
              personligen för det fina omdömet. Jag kan understryka att vi har
              haft ett gott samarbete med Mats under de här åren, både i Europarådet
              och här i riksdagen. Kanske kan vi mötas igen, inte bara i veteranklubben
              utan också på andra sätt. Än en gång: Tack för de fina omdömena,
              Mats Johansson!
            </seg>
          </u>
          <note type="speaker" xml:id="i-cee21c0fcef53ca4-0">
            Anf. 131 MATS JOHANSSON (M) replik:
          </note>
          <u who="mats_johansson_7ed461" xml:id="i-9aeabc200396d146-1">
            <seg xml:id="i-08beeef322a537f0-0">
              Fru talman! Det är ett etikettsbrott när vi står här och talar
              väl om varandra, men jag är beredd att stå för det nu när jag
              snart ska lämna riksdagen. Vi ses på veteranklubben, Carina! Du
              är också välkommen till min tankesmedja Frivärld, där vi diskuterar
              utrikespolitik.
            </seg>
          </u>
          <note type="speaker" xml:id="i-7fdf57369816559f-0">
            Anf. 132 OLLE THORELL (S):
          </note>
          <u who="olle_thorell_5a8723" xml:id="i-b3c846506d7f294b-0">
            <seg xml:id="i-fa1d20d3a949d025-0">
              Fru talman! Jag tackar Mats Johansson. Jag får återgälda ömhetsbetygelserna
              med att tacka Mats för gott samarbete i utrikesutskottet och riksdagens
              MR-grupp. Men jag kan också passa på att stämma in i hyllningskören
              och tacka samtliga vars sista tillfälle det är att delta i den
              utrikespolitiska debatten. Det är flera stycken, vet jag, ingen
              nämnd och ingen glömd. Tack till alla för ett gott samarbete de
              här åren!
            </seg>
            <seg xml:id="i-842249048e6c1637-0">
              Fru talman! Jag har en begränsad talartid, vilket är synd, då
              det finns en mängd ämnen jag gärna skulle ägna mycket tid åt.
              Jag skulle gärna tala om de fruktansvärda humanitära brott mot
              civilbefolkningen i Nordkorea som har nämnts här tidigare. Det
              rapporten kommer fram till är inte särskilt förvånande, men ändå
              anmärkningsvärt. Brott mot mänskligheten har begåtts, och förövarna
              måste ställas inför rätta. Nordkorea förtjänar verkligen en plats
              i dagens debatt.
            </seg>
            <seg xml:id="i-9bf753b03dc30154-0">
              Det gör också Burma. Där har det skett en demokratisk utveckling
              på senare år, men många utmaningar kvarstår fortfarande. Inför
              valet nästa år är det av största vikt att se till att lagar ändras,
              så att folket på ett fritt och demokratiskt sätt kan få välja
              de representanter de själva vill. Sveriges närvaro i Burma behöver
              stärkas, särskilt som nu utvecklingssamarbetet och kontakterna
              mellan våra länder blir allt större. Minoriteternas rättigheter
              måste förstås också skyddas.
            </seg>
            <seg xml:id="i-e919e69f977e2361-0">
              Men, fru talman, jag ska inte ägna huvuddelen av mitt anförande
              åt vare sig Burma eller Nordkorea, hur angelägna de ämnena än
              är. Jag ska i stället tala om kärnvapennedrustning. Kärnvapen
              är nämligen ihop med klimathotet det mest överhängande hotet mot
              människans existens på jorden. Kärnvapenhotet är inte bara en
              kvarleva från det kalla kriget. Det finns tillräckligt mycket
              kärnvapen i dag för att förstöra allt mänskligt liv flera gånger
              om. De resurser som används för att modernisera och upprätthålla
              världens kärnvapenarsenaler skulle kunna räcka mycket långt för
              att till exempel utrota all fattigdom i världen, rensa upp i alla
              slumområden och skapa drägliga förhållanden åt alla människor
              i världen eller satsa på medicinsk forskning eller förnybar energi
              för att främja mänskligheten.
            </seg>
            <seg xml:id="i-b2cecb39e32df57c-0">
              En kärnvapenfri värld är ett självklart mål för varje fredsvän,
              och jag är övertygad om att vi i den här salen är överens över
              partigränserna om detta. Det är inte det som är problemet. Problemet
              är i stället att den svenska regeringen med Carl Bildt i spetsen
              agerar passivt och hållningslöst i fråga om ett av de mest spännande
              nedrustningsinitiativ som kommit fram på många år. Det nämns över
              huvud taget inte i utrikesdeklarationen. Det är det initiativ
              som den norska regeringen drivit fram ihop med bland andra Schweiz,
              Österrike och Mexiko och som går ut på att de humanitära konsekvenserna
              av användning av kärnvapen är så katastrofala att de måste leda
              till att kärnvapen förbjuds. Förhandlingar om en konvention om
              att förbjuda användning av kärnvapen måste inledas snarast.
            </seg>
            <seg xml:id="i-c265bf469798a8fc-0">
              I söndags kom jag hem från den andra stora internationella konferensen
              i det här ämnet. Den ägde rum i Nayarit i Mexiko, där över 140
              länder fanns representerade. Den första konferensen ägde rum i
              Oslo för ett år sedan. Jag var den enda svenska politikern på
              plats i Oslo och den enda i Mexiko. Det här är ingenting som har
              varit prioriterat på den borgerliga sidan, åtminstone inte på
              den moderata sidan. Fler och fler länder ansluter sig till initiativet,
              och ett paradigmskifte är i vardande. Eftersom kärnvapenstaterna
              inte nedrustar frivilligt måste press sättas på dem att göra det
              av alla andra länder i världen. Kärnvapen är inte bara en angelägenhet
              för kärnvapenstaterna, utan en angelägenhet för all världens folk
              och länder.
            </seg>
            <seg xml:id="i-9f9aa5140476ed24-0">
              Den svenska regeringen har agerat passivt och senfärdigt genom
              hela den här processen. Utrikesministern har förminskat betydelsen
              av initiativet. Sverige var till exempel bland de allra sist anmälda
              till konferensen i Nayarit, och man skickade tjänstemän på tämligen
              låg nivå. 80–90 länder uttalade sig på konferensen, men från Sverige
              hördes inte ett enda pip. Det är bedrövligt, men inte särskilt
              förvånande; så här har Sveriges regering betett sig ända sedan
              initiativet startade. Man ställde sig inte bakom de 125 länder,
              många av dem vanligtvis våra likasinnade, som skrev under ett
              uttalande i höstas. Sverige skrev inte under.
            </seg>
            <seg xml:id="i-8babf4b259abf8f1-0">
              Innan året är slut kommer Österrike att vara värd för en ny konferens,
              som ska ta ytterligare steg mot en konvention som förbjuder kärnvapen.
              Då kommer vi förhoppningsvis att ha en ny regering, som förstår
              att ett paradigmskifte sker. Om det gick att förbjuda personminor,
              om det var möjligt att bannlysa kemiska vapen och om det gick
              att få till stånd en internationell konvention mot klustervapen,
              varför ska det då vara så svårt att få till en konvention om det
              värsta vapnet av alla, nämligen kärnvapen?
            </seg>
            <seg xml:id="i-eb36c84d53c9055d-0">
              Det är dags att Sverige tar täten i frågan om kärnvapennedrustning.
              Det duger inte att göra som i frågan om klustervapen, att vara
              en motvillig eftersläntrare som ansluter sig till slut för skams
              skull när arbetet redan är gjort.
            </seg>
            <seg xml:id="i-ad6017f5c910ca28-0">
              Vi har en stolt tradition att förvalta, och vi har stora kunskaper
              på området. Vi har alltför mycket att förlora på att inte göra
              något.
            </seg>
            <seg xml:id="i-58f609f0eae7d129-0">
              Vi socialdemokrater anser därför att Sverige bör erbjuda sitt
              värdskap till en kommande konferens efter den i Österrike för
              att på detta sätt konstruktivt driva frågan om en konvention som
              förbjuder all användning av kärnvapen.
            </seg>
          </u>
          <note type="speaker" xml:id="i-e5da0c39bc1a3c73-0">
            Anf. 133 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-13">
            <seg xml:id="i-64ed8e862c876177-0">
              Fru talman! Olle Thorell tog upp många viktiga frågor och inte
              minst frågan om de mänskliga rättigheterna. Han nämnde bland annat
              Nordkorea och Burma. Det är ett land som är det värsta i världen
              och som bryter mot i stort sett varenda rättighet som finns och
              ett land som åtminstone har tagit steg i rätt riktning.
            </seg>
            <seg xml:id="i-1afc788a9e78b24c-0">
              Jag vet att såväl jag som Olle brinner för MR-frågorna, frågan
              om de mänskliga rättigheterna. Olle tog också upp regeringsfrågan.
              Då tycker jag att det börjar bli lite intressant. Jag har varit
              uppe i debatten och med en dåres envishet försökt få ett annat
              parti på den vänstra kanten, Vänsterpartiet, att bekänna huruvida
              ett land som Kuba är en diktatur eller en demokrati.
            </seg>
            <seg xml:id="i-a3cc288f7c90cf9a-0">
              Det är något som det uppenbart har väldigt svårt med. Socialismen
              står enligt deras sätt att se på saker och ting uppenbarligen
              framför rätt till frihet. Om man tittar på regeringsalternativet,
              hur ser Olle Thorell på att samarbeta i framtiden? Det är vad
              man uppenbarligen går till val på i de här frågorna när det gäller
              den sidan.
            </seg>
          </u>
          <note type="speaker" xml:id="i-47d6a005b436dc10-0">
            Anf. 134 OLLE THORELL (S) replik:
          </note>
          <u who="olle_thorell_5a8723" xml:id="i-b3c846506d7f294b-1">
            <seg xml:id="i-1b51960619c3d1a6-0">
              Fru talman! Jag har inga problem att diskutera etiketter på alla
              möjliga länder. Däremot tänker jag inte sätta etiketter på andra
              partier hur som helst. Kuba är en enpartistat och en diktatur.
              Jag har inga problem med att uttrycka det.
            </seg>
            <seg xml:id="i-dd78b0783e10bc13-0">
              Vi har deklarerat hur vi kommer att gå till val. Vi går till
              val på en socialdemokratisk politik. Miljöpartiet ser vi som en
              naturlig samarbetspartner. Vi kan också tänka oss att samarbeta
              med andra partier. Där har vi nämnt Vänstern, Folkpartiet och
              Centern. Vi har sagt att vi aldrig någonsin på något vis kommer
              att göra oss beroende av eller samarbeta med Sverigedemokraterna.
            </seg>
            <seg xml:id="i-040e45847d7085e7-0">
              Christian Holm får nöja sig med det svaret. Sedan får väljarna
              se hur det blir efter valet. Jag lovar att vi kommer att ta ansvar
              för att regera landet på ett ansvarsfullt sätt utan att vara beroende
              av ett främlingsfientligt parti med sina rötter i nynazismen.
            </seg>
          </u>
          <note type="speaker" xml:id="i-317f2dce245e1f10-0">
            Anf. 135 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-14">
            <seg xml:id="i-af7b2baf3e60dde4-0">
              Fru talman! Tack, Olle, för tydliggörandet inte minst när det
              gäller Sverigedemokraterna. Det tycker vi är bra. Vi har lämnat
              samma besked, som du vet.
            </seg>
            <seg xml:id="i-99cda0e172b451f4-0">
              Det är också bra att man är tydlig med hur man går till val,
              och jag respekterar det. Samtidigt är det viktigt gentemot väljarna
              att vara tydlig. Alliansen har deklarerat att Alliansen går till
              val med oss fyra partier tillsammans.
            </seg>
            <seg xml:id="i-18595547f2659d59-0">
              De andra partierna i Alliansen eller vi som moderater har inte
              varit apostroferade av vare sig Stefan Löfven eller någon annan
              socialdemokrat. Men jag vet att Annie Lööf och Jan Björklund har
              varit väldigt tydliga med att ett samarbete med Socialdemokraterna
              eller den sidan inte är aktuellt, utan vi går till val gemensamt.
            </seg>
            <seg xml:id="i-88f600a6731dc052-0">
              Då återstår tre partier, eftersom Sverigedemokraterna är uteslutna
              på den andra sidan. Det är Miljöpartiet, Socialdemokraterna och
              Vänsterpartiet. Det är besvärande om Sverige skulle ha en utrikespolitik
              som baseras bland annat på ett parti som uppenbarligen inte är
              förmöget att kalla en diktatur för en diktatur.
            </seg>
          </u>
          <note type="speaker" xml:id="i-dfa4954d3d976fd6-0">
            Anf. 136 OLLE THORELL (S) replik:
          </note>
          <u who="olle_thorell_5a8723" xml:id="i-b3c846506d7f294b-2">
            <seg xml:id="i-7ea3ef5924e513a6-0">
              Fru talman! Jag kan lugna Christian Holm, tv-tittarna och lyssnarna.
              De behöver inte vara oroliga. Om det blir en socialdemokratisk
              regering ledd av Stefan Löfven kommer inte vi att ha några problem
              att skilja på diktaturer och demokratier i världen. Nu ska man
              inte ropa hej innan man är över ån. Men förmodligen kan man tänka
              sig att Socialdemokraterna kommer att ha ett dominerande inflytande
              i den regering som bildas.
            </seg>
            <seg xml:id="i-798ab2e5c1291996-0">
              Det är lite komiskt att Christian Holm och andra borgerliga debattörer
              framställer Alliansen som ett sammanhållet fyrmannagäng som vet
              precis hur det kommer att bli. Om man ser till opinionsmätningarna
              är Alliansen ett tämligen decimerat sällskap på ett och ett halvt
              parti och två utomparlamentariska grupper som kanske inte kommer
              in i riksdagen. Socialdemokraterna och Miljöpartiet är betydligt
              större än den decimerade alliansen.
            </seg>
          </u>
          <note type="speaker" xml:id="i-3542a82a87244c6e-0">
            Anf. 137 ULRIK NILSSON (M):
          </note>
          <u who="ulrik_nilsson_f7792c" xml:id="i-515417b311bfeb0d-2">
            <seg xml:id="i-10e200798c838ca4-0">
              Fru talman! Det finns ett skämt som säger att det är underligt
              att det varje dag händer precis så mycket som det får plats i
              tidningen. Med en travesti skulle man kunna säga att det är underligt
              att det alltid finns så mycket utrikespolitiska oklarheter som
              får plats i en utrikesdeklaration och exakt så mycket kritik som
              det får plats i ett inlägg.
            </seg>
            <seg xml:id="i-5ba93fecc38ae942-0">
              Det har väl att göra med att man lyfter upp problembilden. Men
              just det beteendet innebär också att vi ibland missar den positiva
              utveckling som varit, de möjligheter som finns och kanske också
              de drivkrafter till utveckling som är de avgörande.
            </seg>
            <seg xml:id="i-29c03b1beef9a739-0">
              Ser vi på världen i dag har det aldrig tidigare funnits färre
              fattiga. Det har aldrig funnits fler som har haft tillgång till
              rent vatten. Det har aldrig funnits fler som har tillgång till
              näringsriktig mat. Det är till och med så i dag att det är ett
              större problem med övernäring än med undernäring.
            </seg>
            <seg xml:id="i-8bb8b1357dd6bb84-0">
              Det har aldrig funnits fler som har tillgång till grundläggande
              hälso- och sjukvård. Det har aldrig funnits fler som har kunnat
              gå i skola. Det manifesterades väldigt tydligt i går när Aktuellt
              hade ett inslag om ett universitet i Afrika med 600 platser och
              just nu 10 000 studenter. Det är en aning överplacering.
            </seg>
            <seg xml:id="i-3ad3ce70c3d89011-0">
              Det har heller aldrig funnits fler länder på jorden som har möjlighet
              att generera egna resurser. Sedan kan man ha synpunkter på hur
              många av de länderna fördelar sina resurser internt. Men det finns
              faktiskt möjlighet för utveckling och överlevnad i allt fler länder
              på jorden.
            </seg>
            <seg xml:id="i-bbb0a8700b9d0322-0">
              Vi kommer fortfarande att behöva komma med idéer. Vi behöver
              visa på exempel på hur man kan fördela om. Men vi missar den här
              utvecklingen i vår debatteknik.
            </seg>
            <seg xml:id="i-d7c596c25fa67d1c-0">
              Man kan ställa sig frågan: Vad beror det på? Jag tror att det
              i grunden beror på tre saker som alla i olika grad ifrågasätts
              i den svenska debatten.
            </seg>
            <seg xml:id="i-fa50d7f3001f888e-0">
              Det första är öppenheten, rörligheten och migrationen. Det handlar
              om att människor kan mötas, träffas över gränser och dela idéer.
              Idéer är en smittsam sjukdom som smittar människa till människa.
              Det betyder oerhört mycket för att få utveckling.
            </seg>
            <seg xml:id="i-15bac1e96a157347-0">
              Det är en fråga om teknik där vi i dag med hjälp av it-system
              och information kan vara närvarande på Majdan, på Tahrirtorget
              eller vad det nu är och få del av samma information globalt.
            </seg>
            <seg xml:id="i-ee6890ca3459508e-0">
              Det är också en fråga om handel. Genom att ha affärsrelationer
              länkar vi ekonomier till varandra. Men det är inte bara ekonomier
              och jobben som kommer via handeln. Vi har också en möjlighet att
              föra över värden med handeln.
            </seg>
            <seg xml:id="i-941bebca9fc4224f-0">
              När vi hade diskussionen om angorakaniner var det väldigt tydligt
              att svenska konsumenter inte accepterar den typen av djurhållning
              som exemplen visade. Det är ett tydligt om än litet exempel på
              att handel också för över värden länder emellan.
            </seg>
            <seg xml:id="i-fd30cfa3cc55e860-0">
              Fru talman! Vi tenderar tyvärr att lyfta fram problemen och inte
              möjligheterna i detta. Just därför är det i dag väldigt bra att
              kunna säga att det finns ett instrument som samlar möjligheterna.
              Det är frihandelsavtalet mellan EU och USA, det så kallade TTIP-avtalet.
            </seg>
            <seg xml:id="i-68d89aeafe354d84-0">
              Det kommer att möjliggöra att de stora demokratierna har en frihandel
              och ett utbyte som gör det möjligt för dem som har avtal i sekundärt
              led att komma in i ett helt, stort område där vi kan dela handel,
              skapa resurser och förändra och förbättra för utveckling.
            </seg>
            <seg xml:id="i-79c73f7a59d24c12-0">
              Det är därför viktigt att vi talar om TTIP för vad det innebär
              för priser och konsumenter och vad det innebär för vår rikedom
              men kanske framför allt för allt vad det innebär att vi får ytterligare
              ett organ där demokratier kan träffas. Det är ett organ där det
              betyder något att vara med men där det också krävs en demokratisk
              grundsyn för att kunna komma in. Vi behöver den typen av grupper
              som kan visa exempel på hur utvecklingen kan drivas, om man utgår
              från rättsstatens principer, från mänskliga rättigheter och från
              demokrati.
            </seg>
            <seg xml:id="i-2254ef728404f24a-0">
              Fru talman! När det gäller TTIP är det nog viktigt att vi pratar
              om den ideologiska sidan – demokratiernas klubb – och handelssidan.
              Framför allt ska det sägas att vi inte strävar efter ett så minimalistiskt
              avtal som möjligt. När det finns ett problem är det inte genom
              att plocka bort frågan som vi ska lösa det. Vi bör i stället sträva
              efter att få ett så omfattande avtal som möjligt. Då får vi möjligheter
              på många fler områden, och det innebär fler kontakter, fler mötespunkter
              och mer av det som har gjort jorden till en trevligare plats att
              vara på.
            </seg>
            <seg xml:id="i-cd42951b1f08083e-0">
              Sedan ska vi också naturligtvis ta tag i de kvarvarande problemen,
              må det vara barnarbete, kvinnors rättigheter, demokrati och yttrandefrihet.
              Må det hända i Kiev eller någon annanstans på jorden, men det
              är alltid bra om man har ett bättre utgångsläge. Det garanterar
              handel, öppenhet, rörlighet och teknik.
            </seg>
            <seg xml:id="i-0ea190f8153beec6-0">
              Fru talman! Jag tycker att det är synd att vi så sällan talar
              om den positiva utvecklingen utan mer om problemen.
            </seg>
          </u>
          <note type="speaker" xml:id="i-0986db83d0338fe0-0">
            Anf. 138 OLLE THORELL (S) replik:
          </note>
          <u who="olle_thorell_5a8723" xml:id="i-b3c846506d7f294b-3">
            <seg xml:id="i-bf16f963f5c60a8c-0">
              Fru talman! Det är många saker som man kan hålla med Ulrik Nilsson
              om. Frihandel är viktigt. Avtalet med USA kommer att ha stor betydelse
              för Sverige och Europa framöver. Och man ska inte bara fokusera
              på allt elände i världen. Världen blir en bättre plats vartefter.
              Inte minst professor Hans Rosling har visat det på ett utmärkt
              sätt, och det är något som vi som sysslar med det här till vardags
              behöver påminna oss om.
            </seg>
            <seg xml:id="i-e3f48cff9a8a2c4b-0">
              Men jag vill ta upp en fråga där jag inte har kunnat utläsa någon
              position från Moderaterna eller regeringen i utrikesdeklarationen,
              replikskiften eller anföranden.
            </seg>
            <seg xml:id="i-adb7e87934496523-0">
              Hur ställer sig Moderaterna och de borgerliga partierna till
              det humanitära initiativet när det gäller kärnvapennedrustning
              som nyligen beslutades i Mexiko?
            </seg>
          </u>
          <note type="speaker" xml:id="i-70703d824663bbf3-0">
            Anf. 139 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-515417b311bfeb0d-3">
            <seg xml:id="i-057f1e76859394e1-0">
              Fru talman! Om jag inte alldeles missminner mig innehöll utrikesdeklarationen
              i debattens början ett ganska tydligt ställningstagande av betydelse
              för kärnvapennedrustning och det arbete som bedrivs.
            </seg>
            <seg xml:id="i-7db8194a48d4cd6e-0">
              Exakt vilka instrument som ska användas är alltid en fråga som
              måste diskuteras noggrant. Ska kärnvapennedrustning vara effektiv
              krävs det att de länder som har kärnvapen känner att initiativet
              svarar mot deras behov. Det är ju inte de länder som inte har
              kärnvapen som är de centrala i nedrustningen.
            </seg>
            <seg xml:id="i-2cff44df92098141-0">
              Under debatten har nämnts både Iran och Nordkorea som eventuellt
              har kärnvapen. Det är argument som får den typen av stater att
              tänka om som är de viktiga.
            </seg>
          </u>
          <note type="speaker" xml:id="i-e8bc43bc8b6279f5-0">
            Anf. 140 OLLE THORELL (S) replik:
          </note>
          <u who="olle_thorell_5a8723" xml:id="i-b3c846506d7f294b-4">
            <seg xml:id="i-1c660ad96bc20671-0">
              Fru talman! Det här är precis samma linje som utrikesministern
              och Moderaterna har drivit när det gäller klustervapen. Man förlöjligar
              initiativ från länder som inte själva besitter klustervapen eller
              kärnvapen och tänker använda dem och säger: Det är ingen idé att
              komma överens med länder som inte innehar dessa vapen. Det är
              ändå stormakterna och supermakterna som måste nedrusta.
            </seg>
            <seg xml:id="i-bfc6eb8878bbb1a5-0">
              Ja, men om det inte gör det? Vad ska vi göra då? Då kan vi göra
              som världen har gjort beträffande kemiska vapen, personminor och
              klustervapen. Man kommer överens, man sätter press, man ser till
              att bygga upp ett politiskt tryck på de stormakter som har dessa
              hemska vapen för att få dem att avrusta.
            </seg>
            <seg xml:id="i-0f046a1d6ebe5bfc-0">
              Jag undrar: Varför är Moderaterna och den borgerliga regeringen
              emot den metoden? Är det för att man inte vill stöta sig med stormakterna?
            </seg>
          </u>
          <note type="speaker" xml:id="i-42a051a704bdb407-0">
            Anf. 141 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-515417b311bfeb0d-4">
            <seg xml:id="i-0457f0eeaca80f85-0">
              Fru talman! Olle ställde frågan varför Moderaterna för fram synpunkten
              att för att nedrustningen ska bli effektiv måste den möta dem
              som har vapnen. Egentligen är det ganska självklart att det är
              så.
            </seg>
            <seg xml:id="i-a10e0164edc43529-0">
              Vad Olle är ute efter är om man kan skapa ännu tydligare opinion
              genom att anta konventioner. Vi kan lätt konstatera att kemvapenkonventionen
              inledningsvis inte var något hinder för att använda kemiska vapen
              i Syrien. Nu har man anslutit sig till konventionen.
            </seg>
            <seg xml:id="i-bd92e1476751abae-0">
              Det finns ett stort värde i att ha den här typen av överenskommelser.
              Jag kan inte i detalj gå in på det initiativ som du tog upp och
              varför man avvisar det. Men så mycket vet jag att ett framgångsrikt
              nedrustningsarbete kräver förtroende, inte bara bland dem som
              inte har vapen utan också bland dem som har vapen.
            </seg>
          </u>
          <note type="speaker" xml:id="i-23899dd90f301c41-0">
            Anf. 142 KENNETH G FORSLUND (S):
          </note>
          <u who="kenneth_g_forslund_6e39e5" xml:id="i-887dbef7ad7e742a-0">
            <seg xml:id="i-715d33d29e6468c3-0">
              Fru talman! I den utrikesdeklaration som utrikesministern läste
              upp i inledningen av den här debatten i morse pekade han bland
              annat på att regeringen under våren ska presentera en ny biståndspolitisk
              plattform som slår fast regeringens prioriteringar och tydliggör
              styrningen av det svenska biståndet. Det är ju inte första gången
              vi hör det löftet, men det är garanterat den sista gången vi hör
              det. Kanske vi också till slut får en biståndspolitisk plattform
              från regeringen.
            </seg>
            <seg xml:id="i-09550dc91ec91422-0">
              Men jag vill rekommendera de fyra regeringspartierna och biståndsministern
              att inte fullfölja plattformsarbetet i dess nuvarande form. Vi
              socialdemokrater sträcker ut handen till er på regeringssidan
              och öppnar för att den plattform som nu är i sitt slutskede –
              hur surt det än kan kännas efter två års arbete – läggs åt sidan.
              Låt oss i stället starta ett brett, väl förankrat arbete med att
              ta fram en ny riktig biståndsplattform som kan få den förankring
              och den verkshöjd som en biståndsplattform behöver ha.
            </seg>
            <seg xml:id="i-2e40cf89045a5b8f-0">
              Det behövs en biståndsplattform som är hållbar över tid och val
              genom att den är brett förankrad. Om den plattform som nu är i
              sitt slutskede blir verklighet kommer den inte att vara brett
              förankrad vare sig här i riksdagen eller i det svenska samhället.
              Tyvärr har inte arbetet skötts på ett optimalt sätt under de drygt
              två år som det har pågått.
            </seg>
            <seg xml:id="i-29e472d05dc8d494-0">
              Det har varit många turer och många löften om när biståndsplattformen
              ska komma. I slutskedet har man låtit tjänstemännen på UD jobba
              med att ta fram plattformstexten. Jag är alldeles övertygad om
              att de tjänstemännen har gjort sitt absolut bästa och yttersta
              för att skriva en så bra text som möjligt, men tyvärr har de inte
              haft något bra utgångsläge. Det är synd och beklagligt, men låt
              oss stryka ett streck över det.
            </seg>
            <seg xml:id="i-24ad70cb9284331b-0">
              Låt oss hitta en form för att ha ett brett allomfattande arbete
              som inte inkluderar bara riksdagens partier utan också det civila
              samhället, de personer, organisationer och institutioner som har
              engagemang, kunskap och förmåga att jobba med detta. Då kommer
              vi att få en riktigt bra biståndspolitisk plattform, och det behöver
              det svenska biståndet.
            </seg>
            <seg xml:id="i-f98a561cd283c19b-0">
              Det svenska biståndet är bra i dagens form, men det kan bli ännu
              bättre. När biståndet är som bäst är det världsledande och trendsättande
              för andra länders, organisationers och institutioners biståndsarbete.
              Låt oss ta oss tillbaka till den nivån igen, att vi har en grund
              för biståndspolitiken som återigen gör oss bäst i världen på bistånd.
            </seg>
            <seg xml:id="i-376c28c68063bfcc-0">
              Vi socialdemokrater tycker att den nuvarande regeringens styrning
              av biståndet tyvärr inte har fungerat. Regeringens ledarskap,
              bristande styrförmåga och principiella hållning har gång på gång
              mött kraftig kritik, och det framgår också av de remissvar som
              har kommit in. Jag har läst några av de remissvar som har kommit
              på regeringens skrivelse om biståndspolitisk plattform. Det är
              en bitvis ganska förödande kritik mot bristen på öppenhet i processen.
            </seg>
            <seg xml:id="i-ea5ac6b1e06d2dcb-0">
              I den socialdemokratiska agendan för global utveckling, som vi
              presenterade i somras, pekar vi på hur vi socialdemokrater vill
              forma ett långsiktigt svenskt utvecklingspolitiskt aktörskap.
              Det är vårt ingångsvärde i en bra sådan här process för att forma
              utvecklingspolitiken. Men vi är naturligtvis öppna för att man
              måste ta och ge, man måste kompromissa. Man ska lyssna på alla,
              men man behöver inte hålla med alla. Det är den inställning som
              jag har.
            </seg>
            <seg xml:id="i-237c48b0d89a453b-0">
              Vi socialdemokrater vill att Sverige ska vara en trovärdig och
              aktiv global aktör, och inte enbart en givare av biståndsinsatser.
              Det finns många olika saker i den text som vi hittills har sett
              som förslag till biståndspolitisk plattform som går att kritisera:
              ytligt perspektiv, allvarliga luckor i den och hur man tyvärr
              håller på att gå tillbaka till ett gammaldags givarstyrt bistånd.
              Det vore en beklaglig utveckling. Jag hoppas verkligen att vi
              i denna elfte timma – tiden är knapp i detta sammanhang, förstår
              jag – kan undvika en sådan olycklig utveckling.
            </seg>
            <seg xml:id="i-805e132efe3bd629-0">
              Vi socialdemokrater har länge föreslagit en omfattande översyn
              av utvecklingssamarbetets styrning, organisation och rollfördelning.
              Det måste också tydliggöras: Hur hänger den biståndspolitiska
              plattformen ihop med de beslut som finns sedan tidigare och det
              arbete som ska pågå när det gäller politik för en global utveckling?
            </seg>
            <seg xml:id="i-4a61f40d818b4c41-0">
              Vi socialdemokrater sträcker ut handen till regeringspartierna.
            </seg>
          </u>
          <note type="speaker" xml:id="i-158c4ab863880001-0">
            Anf. 143 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-15">
            <seg xml:id="i-ed10011ed9940e42-0">
              Fru talman! Kenneth G Forslund tar upp den viktiga frågan om
              det svenska biståndet, som är ett omfattande bistånd. Sverige
              är en stormakt vad gäller bistånd, störst sett per capita men
              även, trots att vi är ett relativt litet land, en stor, dominerande
              spelare på den biståndspolitiska världsmarknaden. Därför är det
              viktigt att vi har en tydlig politik. Vi har varit tydliga både
              inför valet 2006 och inför valet 2010 med hur vi vill utveckla
              den svenska biståndspolitiken.
            </seg>
            <seg xml:id="i-830b596b577ae2c5-0">
              Därmed har vi konstaterat att vi vill presentera en biståndspolitisk
              plattform. Det är ingen ny politik. Det är ett förtydligande av
              den inriktning vi har, och det är ett sätt att förenkla styrningen
              – detta efter en rapport från Statskontoret. Det handlar om att
              vi vill vara tydliga. Vi har en linje. Vi är lyhörda för synpunkter
              och remissförfarande. Vi har lyssnat in civilsamhället och frivilligorganisationer
              väldigt mycket.
            </seg>
          </u>
          <note type="speaker" xml:id="i-76106ed08f17f012-0">
            Anf. 144 KENNETH G FORSLUND (S) replik:
          </note>
          <u who="kenneth_g_forslund_6e39e5" xml:id="i-887dbef7ad7e742a-1">
            <seg xml:id="i-6a87d8158d172af7-0">
              Fru talman! Christian Holm säger avslutningsvis att vi har lyssnat
              in civilsamhället och frivilligorganisationer. Ja, jag kan konstatera
              att de har behövt prata väldigt fort, och ni har behövt lyssna
              väldigt ivrigt.
            </seg>
            <seg xml:id="i-b79b47e2ce878e3b-0">
              Nu har ni kort tid på er i Regeringskansliet, och samlat i de
              fyra allianspartierna, antar jag, att beakta alla de olika remissvar
              som har kommit in och jobba in dem. Ni har en gyllene chans där.
              Men tyvärr måste jag säga att alldeles oavsett hur goda föresatser
              man skulle kunna tänkas ha är det nog en tidsmässig omöjlighet.
              Det går nog kanske inte ens att skriva så fort som skulle behövas.
            </seg>
            <seg xml:id="i-348709e0c818f7f0-0">
              Christian Holm påstår att det inte är någon ny politik i biståndsplattformen.
              Här är det fråga om ett närmast rörligt mål, hur regeringen började
              förändra biståndsmålet i budgetpropositionen. Vi i utrikesutskottet
              i riksdagen fick rätta till det lite grann. I många remissvar
              kritiserades just att målen ändras.
            </seg>
          </u>
          <note type="speaker" xml:id="i-89f0d5d12fa453f1-0">
            Anf. 145 CHRISTIAN HOLM (M) replik:
          </note>
          <u who="christian_holm_732a6f" xml:id="i-10cc777989a84f7c-16">
            <seg xml:id="i-9e5b4f6c2c195b21-0">
              Fru talman! Inte ens den biståndspolitiska plattformen och underlaget
              till den är helt nya. Jag har diskuterat den under lång tid, först
              under biståndsminister Gunilla Carlsson och nu under biståndsminister
              Hillevi Engström. Som sagt är det ett förtydligande av inriktningen,
              och det är en förenklad styrning av biståndet. Det är riktigt.
            </seg>
            <seg xml:id="i-e33ab63c9cba3dd3-0">
              Vi har haft samråd med frivilligorganisationer. Vi har lyssnat
              in. Det har varit remissrundor. Det är viktigt. Men det är ändå
              de svenska riksdagspartierna och de partier som är representerade
              i regeringen som går till val vart fjärde år. Det gör inte frivilligorganisationerna.
              Det är givetvis regeringen som fattar besluten. Men vi är lyhörda,
              och vi lyssnar. Det har vi gjort vid flertalet tillfällen.
            </seg>
          </u>
          <note type="speaker" xml:id="i-1849467ac7bb8727-0">
            Anf. 146 KENNETH G FORSLUND (S) replik:
          </note>
          <u who="kenneth_g_forslund_6e39e5" xml:id="i-887dbef7ad7e742a-2">
            <seg xml:id="i-97d8492383dee6f3-0">
              Fru talman! Vi fick tidigare här höra upprepade gånger av Christian
              Holm att en kratta är en kratta och en spade är en spade. En förändring
              är en förändring, Christian Holm. Det är inte ett förtydligande
              av målen för biståndspolitiken som ligger om man ser samlat vad
              ni har gjort, dels vad ni har försökt göra i budgetpropositionen,
              dels vad som kom ut som resultat av hanteringen av den i utrikesutskottet
              i riksdagen.
            </seg>
            <seg xml:id="i-ee525265330947d7-0">
              Det är en förändring och en förskjutning av målen. Och det är
              en förändring och en förskjutning av målen som är dåligt förankrade,
              för att uttrycka det lindrigt. De skulle behöva en betydligt bredare
              förankring och en mycket stabilare grund att stå på. Jag tycker
              att det sätt som man har skött biståndspolitiken på under de snart
              åtta åren är oroande.
            </seg>
            <seg xml:id="i-5461cca7f3694fa0-0">
              Jag hoppas att vi kan lägga det bakom oss och att vi kan ha ett
              brett arbete där vi tar till vara allt det engagemang, all den
              kompetens och all den erfarenhet som finns samlat i Sverige kring
              bistånd. Vi sträcker ut vår hand till er.
            </seg>
          </u>
          <note type="speaker" xml:id="i-c721dc92c0014b56-0">
            Anf. 147 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_63309b" xml:id="i-962d3f52e5c5c09e-2">
            <seg xml:id="i-eb2e45ca72e9a755-0">
              Fru talman! Världen förändras i snabb takt, och det finns mycket
              att glädjas över. Fler kvinnor har i dag tillgång till mödrahälsovård,
              och världens kvinnor har bättre möjligheter att välja hur många
              barn de vill ha och när. Jag är stolt över att Sverige går i spetsen
              och driver dessa motvindsfrågor som SRHR-frågor ofta kallas. Men
              stora utmaningar återstår. Fortfarande dör 800 kvinnor om dagen
              i samband med graviditet eller förlossning, och 22 miljoner osäkra
              aborter äger rum varje år. Ännu har inte kvinnor och flickor världen
              över makt att bestämma över sina egna kroppar.
            </seg>
            <seg xml:id="i-90e40d8c1ef19210-0">
              Fru talman! Sverige har genom sitt finansiella, politiska och
              diplomatiska stöd haft betydelse för SRHR-frågor. Dessa anses
              i många sammanhang som kontroversiella frågor, men Sverige har
              visat att det är viktiga utrikespolitiska frågor. SRHR handlar
              dessutom om betydligt mer än hälsa. Det har även bäring på fattigdomsbekämpning,
              jämställdhet och kvinnors roll i demokratiseringsprocesser. Jämställdhet
              är såväl ett mål i sig som en förutsättning för långsiktig demokratisk
              utveckling och en rättvis och hållbar global utveckling.
            </seg>
            <seg xml:id="i-f70093c8884789d3-0">
              Utgångspunkten måste alltid vara att en kvinna i alla lägen måste
              ha rätt att bestämma över sin egen kropp. Det handlar om att göra
              upp med kulturella normer till förmån för kvinnor och flickor
              världen över. Men det handlar också om grundläggande sanitära
              rättigheter.
            </seg>
            <seg xml:id="i-766999b6d893c0ff-0">
              Jag var nyligen på besök i Indien, ett land där det på många
              håll råder stor brist på rent vatten och sanitet. För flickor
              medför bristen på exempelvis skoltoaletter särskilda problem eftersom
              det gör att många undviker att gå till skolan, speciellt i samband
              med menstruation, och att de hoppar av skolan i förtid. I New
              Delhi finns en organisation som heter Sulabh International Centre.
              I folkmun kallas grundaren till detta center för Mr Toilet man.
              Han har sedan början av 1970-talet arbetat för att öka tillgången
              på toaletter runt om i Indien. Han har byggt miljontals toaletter
              och tack vare det ökat förståelsen för att sanitet och hälsa hör
              ihop. Denna organisation utbildar även kvinnor och flickor till
              ett yrke för att de ska kunna försörja sig själva.
            </seg>
            <seg xml:id="i-ce24644d6cc96d49-0">
              Fru talman! Tidigare togs frågan om tillgång på rent vatten upp
              som en ren miljöfråga. Nu har vatten och sanitet blivit en demokratifråga
              utifrån många olika aspekter.
            </seg>
            <seg xml:id="i-14780d1409b80111-0">
              Att öka tillgången till rent vatten innebär också en avgörande
              förbättring för flickor och kvinnor eftersom det ofta är deras
              uppgift att hämta vatten. Lokala brunnar sparar många timmar i
              veckan som kan användas till skolarbete eller annan produktiv
              verksamhet. Vid ett besök i Bangladesh berättade företrädare för
              en kvinnoorganisation att tillgång och framför allt närhet till
              rent vatten är en fråga om kvinnan ska riskera att bli misshandlad
              av sin make eller inte. Om kvinnan har långt att gå till brunnen
              med rent vatten innebär det att hon inte hinner göra sina övriga
              uppgifter i hemmet, och mannen har då anledning att bestraffa
              sin hustru.
            </seg>
            <seg xml:id="i-2147d3c61562ad91-0">
              Fru talman! Om man vill få jämlikheten att gå framåt måste man
              börja med att mäta vidden av ojämlikheten.
            </seg>
            <seg xml:id="i-10f7559ec4253277-0">
              Samtidigt som vi kan glädjas över de enorma framsteg som gjorts
              för kvinnors och flickors rättigheter de senaste decennierna måste
              vi fråga oss själva varför dessa rättigheter fortfarande är avlägsna
              för miljoner kvinnor.
            </seg>
            <seg xml:id="i-074c5c60a05f281c-0">
              I inledningen till FN:s deklaration från 1993, där man understryker
              vikten av att de mänskliga rättigheterna brådskande ska tillämpas
              på kvinnor, återfinns fem väsentliga och universella ord. Det
              handlar om säkerhet, integritet, frihet, värdighet och jämställdhet.
              Dessa fem ord uttrycker allt det som så många kvinnor och flickor
              världen över saknar i början på det tredje årtusendet.
            </seg>
            <seg xml:id="i-74bd9ed43c450314-0">
              Här har Sverige en fortsatt viktig roll att spela. Sveriges ledarskap
              i dessa frågor är avgörande för en förändring av attityder, normer
              och värderingar. Med kunskap, engagemang och bred politisk enighet
              försvarar vi de landvinningar som gjorts under decennier. Vi fortsätter
              att med riktade biståndssatsningar bidra till att stärka kvinnors
              rättigheter. SRHR står för ett erkännande av alla människors lika
              värde och är en grundbult i allt arbete mot förtryck och för mänsklig
              frihet.
            </seg>
            <seg xml:id="i-507e942216f950f5-0">
              Olle Thorell har lämnat salen, tyvärr, men han kanske kommer
              tillbaka. Då kanske vi kan påminna Olle Thorell om att läsa s.
              7 i den utrikespolitiska deklarationen. Där står det klart och
              tydligt om icke-spridningsavtalet när det gäller kärnvapen, och
              det står hur starkt Sverige arbetar för en värld fri från kärnvapen.
              Men det får vi kanske ta vid ett senare tillfälle.
            </seg>
          </u>
          <note type="speaker" xml:id="i-7107654ae19f3345-0">
            Anf. 148 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-3465bb0312746879-0">
            <seg xml:id="i-a5e312d8fdd4378c-0">
              Fru talman! Jag vill börja mitt anförande med två blinkningar.
            </seg>
            <seg xml:id="i-8138de5fd3bb3168-0">
              Den första riktar jag till Norge. Jag citerar Johan Esk på Dagens
              Nyheter: Norge skyller på dåliga skidor. Sverige kan tappa en
              skida och vinna ändå.
            </seg>
            <seg xml:id="i-8b2549452904e210-0">
              Så här veckan efter alla hjärtans dag riktar jag min andra blinkning
              till svenska folket, herrskapet i denna församling inkluderat.
              I Japan är det kvinnorna som uppvaktar männen med choklad på alla
              hjärtans dag. Männen förväntas svara med dubbelt så mycket en
              månad senare på den så kallade vita dagen. Missar man båda dessa
              viktiga tillfällen och det vill sig riktigt illa kan man sälla
              sig till sydkoreanerna. De har markerat ytterligare en dag i kalendern:
              den 14 april, den så kallade svarta dagen. Då sörjer sydkoreanska
              singlar sina ensamma liv genom att gråta över en skål nudlar med
              svart bönsås.
            </seg>
            <seg xml:id="i-24e4abc9cd7a3a5d-0">
              Men det är som man säger: Som man sår får man skörda. Och det
              är väl någonting som Jens Spendrup, Svenskt Näringslivs ordförande,
              borde fundera på, fru talman. Hård kritik ska han ha, och hård
              kritik fick han, för att ha förklarat den låga andelen kvinnor
              i bolagsstyrelser med att det finns få kvinnor med rätt kompetens.
            </seg>
            <seg xml:id="i-c365141699a0cab6-0">
              Jens Spendrup har också öppet deklarerat att han ogillar ismer.
              Det där har jag funderat på, fru talman. Kan man ogilla ismer?
              Gör jag det? Nej, det är klart att jag inte gör – åtminstone inte
              alla. Det finns ju både bra och dåliga ismer.
            </seg>
            <seg xml:id="i-a5ee2f0c69af1616-0">
              Faktum är att det finns en hel lista på Wikipedia för dem som
              är intresserade. Bara under bokstaven A hittade jag drygt 60 olika
              ismer. Men i dag tänker jag hålla mig till några ismer på bokstaven
              F, nämligen framtidism och Jens Spendrups icke-ord feminism.
            </seg>
            <seg xml:id="i-2bbbf1cf1c07d708-0">
              Jag börjar med det senare, fru talman. Hur ser det ut i världen
              år 2014? Är kvinnorna jämställda männen? Nej, är svaret, inte
              ens här hemma i Sverige. Faktum är att Sverige, som vi gärna kallar
              för världens mest jämställda land, håller på att halka efter.
            </seg>
            <seg xml:id="i-c001389331f166f2-0">
              Detta framgår till exempel av revisionsfirman Grant Thorntons
              stora internationella undersökning. Sverige är en riktig medelmåtta
              och hamnade på plats 22 av de 44 undersökta länderna.
            </seg>
            <seg xml:id="i-33c7aede6723ac57-0">
              Kina toppar med hela 51 procent kvinnor i ledningsgrupperna.
              I den snabbväxande ekonomin sätts kompetensen i första rummet,
              vilket gynnar de högutbildade kinesiska kvinnorna. Och eftersom
              en av tio människor på jorden är en kinesiska betyder det att
              framtidens beslutsfattare i allt större utsträckning kommer att
              vara en kvinna.
            </seg>
            <seg xml:id="i-dbf7bec216fd6428-0">
              Men i alltför många samhällen och i alltför många hem runt om
              i världen – även i Kina – är kvinnor och flickor fortfarande undervärderade,
              nekade möjligheten att gå i skola och tvingade att gifta sig som
              barn. Inget land kan nå framgång om det lämnar hälften av befolkningen
              utanför.
            </seg>
            <seg xml:id="i-6d30496e400fa1dc-0">
              Fru talman! Mitt andra ism-ord är framtidism, så låt oss hoppa
              in i en tidsmaskin och flyga till år 2030. Vad hittar vi där?
              Jo, Kina, Kina, Kina. Enligt den amerikanska rapporten Global
              Trends 2030 kommer Kina att vara världens främsta ekonomi om 16
              år.
            </seg>
            <seg xml:id="i-fee345b66219d3c3-0">
              Ikea, H ungefär 500 miljarder kronor per år brukar man räkna
              med att den offentliga upphandlingen utgör. Självklart kommer
              de krav och de kriterier som ställs upp när man upphandlar offentliga
              verksamheter att få en stor effekt på samhället i stort.
            </seg>
            <seg xml:id="i-aed85cb52d0f090f-0">
              Det finns genom historien många exempel på fördelar som har vunnits
              och vinster som har gjorts genom att man har haft en helhetssyn
              i offentlig upphandling och en livscykelsyn på upphandlingarna
              och inte bara tittat på lägsta pris vid inköpstillfället. Det
              kan handla om miljöfördelar genom att man ställt krav på att de
              produkter och tjänster som upphandlas ska uppfylla högt ställda
              miljökrav. Det gör att vi kan lämna efter oss till våra barn ett
              samhälle som inte har stora miljöproblem. Vi vet att det också
              sparar kostnader på sikt i form av mindre klimatpåverkan, sådant
              som ger till exempel extremt väder.
            </seg>
            <seg xml:id="i-27f558e26e746d6d-0">
              Det finns möjligheter att stödja den lokala ekonomin, vilket
              många studier har visat har en positiv effekt. Om man kan stödja
              den lokala ekonomin är det någonting som ger positiva effekter
              för hela lokalsamhället och hela den offentliga sektorn.
            </seg>
            <seg xml:id="i-78ccfbd6b895dd15-0">
              Det finns möjligheter att ställa sociala krav och sätta upp sociala
              kriterier, som vi hörde i det föregående inlägget. Man kan till
              exempel stödja sociala företag som sysselsätter människor som
              i vanliga fall står långt från arbetsmarknaden. Det är ett sätt
              att sänka de offentliga kostnaderna för arbetslöshet och vinna
              viktiga tjänster på det lokala planet.
            </seg>
            <seg xml:id="i-fa2b2b0f391f059f-0">
              Det finns alltså många och starka skäl för att ha höga ambitioner
              när det gäller att ställa både miljökrav och sociala krav och
              ha en helhetssyn och en livscykelsyn vid offentliga upphandlingar.
              Tyvärr görs det i alltför liten utsträckning i dag. Där tycker
              vi att regeringen skulle kunna vara mycket mer pådrivande och
              mer tydlig med att uppmuntra och stödja och visa att det ska ställas
              miljökrav och sociala krav i offentliga upphandlingar både i statlig
              regi och på det kommunala planet och landstingsplanet.
            </seg>
            <seg xml:id="i-b56f4373ab45a367-0">
              Vår syn är att social och miljöanpassad upphandling verkligen
              ska uppmuntras och stödjas. Det ska inte vara någon tveksamhet
              om var politiken står i den frågan.
            </seg>
            <seg xml:id="i-a4942d388257c91a-0">
              Vi ser hur EU-systemet håller på att anpassas. De nya EU-regler
              som är på väg för offentlig upphandling kommer att vara tydligare
              när det gäller möjligheten att ställa höga miljökrav. Man ska
              kunna ställa sociala krav vid upphandlingen, och man ska kunna
              stödja lokal upphandling.
            </seg>
            <seg xml:id="i-ca0c53cfd3c20bd1-0">
              De nya EU-reglerna måste, anser vi, utnyttjas i Sverige fullt
              ut. Det har flera utredningar pekat på, inte minst den senaste
              av Anders Wijkman. Det finns stora möjligheter med dagens regelverk
              och ännu större med det kommande regelverket att ställa bra och
              viktiga miljökrav och sociala krav. Det här tycker vi att regeringen
              verkligen borde utnyttja.
            </seg>
            <seg xml:id="i-1da53af6148b4ead-0">
              Därför är vi djupt oroade över den inställning som regeringen
              har i denna fråga, inte minst när det gäller hur man organiserar
              den offentliga upphandlingen i Sverige. Vi har haft en väldigt
              bra organisation som har lett till att många kommuner ställer
              både sociala och miljömässiga krav, och även många landsting.
              Det beror på att man har haft en bra rådgivningsverksamhet där
              staten har varit en av aktörerna och bidragit till att vi har
              ett Miljöstyrningsråd som sätter upp kriterier och ger tydliga
              råd till alla dem som gör upphandlingar runt om i kommuner och
              landsting.
            </seg>
            <seg xml:id="i-aea50fb5965f8725-0">
              Nu har regeringen av någon anledning bestämt att Miljöstyrningsrådet
              ska läggas ned och att allt arbete kring offentlig upphandling
              ska föras över till Konkurrensverket. Det tycker vi är ett djupt
              olyckligt beslut. Så tycker inte bara vi, utan kritik har kommit
              brett från samhället. Man har sagt att det inte är rätt väg framåt.
            </seg>
            <seg xml:id="i-a619f593239aea24-0">
              Det finns många brister i det förslaget. Det har till exempel
              Sveriges Kommuner och Landsting påpekat mycket tydligt i sin kritik,
              även i offentliga medier, till exempel DN Debatt i samarbete med
              Lantbrukarnas Riksförbund som pekar på samma brister med det här
              förslaget liksom miljörörelsen och många andra aktörer. Till och
              med regeringens egen utredare säger att det här förslaget till
              organisering av upphandlingar är helt fel sätt att lösa frågan.
            </seg>
            <seg xml:id="i-2825e5dd4215275b-0">
              Det finns ett antal problem med den organisatoriska lösning som
              regeringen har valt. Ett är att man, i och med att arbetet förs
              över till Konkurrensverket, slår ihop den kontrollerande verksamheten
              av offentlig upphandling – det måste kontrolleras att offentlig
              upphandling sker på rätt sätt – med den rådgivande verksamheten,
              vilket såklart skapar väldigt stora problem.
            </seg>
            <seg xml:id="i-66da87e6b371616e-0">
              Så har man inte gjort inom några andra samhällsområden. Där har
              man tvärtom ansträngt sig att separera rådgivande och kontrollerande
              organ från varandra. Men här tycker regeringen tydligen att det
              är jättebra att lägga både rådgivningsverksamheten och den kontrollerande
              verksamheten i samma myndighet.
            </seg>
            <seg xml:id="i-e48a8e38b6aca8d8-0">
              Jag tror att det kommer att leda till att exempelvis kommuner
              och kommunala upphandlare kommer att dra sig för att höra av sig
              till Konkurrensverket och be om hjälp och råd med upphandlingar.
              Om det är frågor som ligger i en gråzon finns det risk för att
              man blir kontrollerad av myndigheten i stället för att få råd
              och hjälp. Det tycker jag är en väldigt olycklig utveckling som
              regeringen borde ha tänkt på. Jag hoppas därför att det finns
              en beredskap att tänka om.
            </seg>
            <seg xml:id="i-a1acd2bd197110f8-0">
              Vi har också sett genom åren hur Konkurrensverket tid efter annan
              har försökt peka på att det ska vara lägsta pris som ska gälla.
              De har ganska aktivt avrått från att ställa vare sig miljökrav
              eller sociala krav vid upphandlingar. Regeringens reaktion på
              det är att lägga över hela ansvaret för offentlig upphandling
              på just den myndigheten. För mig är det en väldigt tydlig signal
              om att regeringen inte prioriterar möjligheten att ställa miljökrav
              och sociala krav. Det är bekymmersamt.
            </seg>
            <seg xml:id="i-92fb564969882a9c-0">
              En annan inriktning när man nu lägger detta under en myndighet
              är, tror jag, att det kommer att leda till stora bekymmer. Myndigheten
              har ju en annan karaktär inom det svenska offentliga systemet
              och även inom EU. När man lägger ansvaret på en myndighet är risken
              stor att man måste ha betydligt mer administration. Det blir en
              mycket mer trögrörlig organisation när det gäller upphandlingsregler.
            </seg>
            <seg xml:id="i-75155811bbaad104-0">
              När man tittar på remissvaren finns det till exempel varningar
              om att ifall det är en myndighet som utfärdar kriterier och upphandlingsrådgivning
              är risken att det måste notifieras inom EU-systemet, att alla
              EU-länder kommer att kunna lägga in sina besvär mot förslaget
              och att det kommer att ta enormt lång tid innan man får fram kriterier
              för hur miljökrav och sociala krav ska kunna ställas.
            </seg>
            <seg xml:id="i-7fa3332a047bbb87-0">
              Det är bekymmersamt att regeringen har valt den här inriktningen,
              och det är ännu mer bekymmersamt att de inte lyssnar på den enormt
              hårda kritik som kommer från stora delar av samhället och som
              finns i remissammanställningen.
            </seg>
            <seg xml:id="i-1691f35fb070a8f2-0">
              Jag har också noterat att Sveriges Kommuner och Landsting har
              tagit ett aktivt initiativ i frågan och kommit med ett nytt förslag
              till hur man kan organisera offentlig upphandling. Jag har också
              ställt en interpellation till den ansvariga ministern om inte
              det skulle vara ett sätt att komma undan de problem som många
              har pekat på. Jag hoppas verkligen att regeringen har förmågan
              att tänka nytt och tänka om i det fallet.
            </seg>
            <seg xml:id="i-3fbe8650412fc5ea-0">
              Vi tror att det finns stora möjligheter att få snabba effekter
              på de samhällsproblem vi ser genom att använda offentlig upphandling
              mer aktivt. Ett sådant exempel är svensk matproduktion. Där ser
              vi nu hur stora delar av matkonsumtionen försörjs genom import
              i stället för genom svenskt lantbruk.
            </seg>
            <seg xml:id="i-dfccbcc1b30a65c2-0">
              I måndags var jag nere på Börstorps slott utanför Mariestad.
              De bedriver en fantastisk miljöanpassad köttproduktion med lösgående
              djur. Det är en klimatcertifierad och Kravcertifierad gård. De
              har lätt att sälja till privata konsumenter, men deras stora problem
              är att de inte får kontrakten vid offentlig upphandling för att
              deras kött såklart kostar lite mer på grund av att det uppfyller
              högt ställda miljökrav.
            </seg>
            <seg xml:id="i-d473b091db134e48-0">
              Vi tycker att man i upphandlingar ska ställa krav på att till
              exempel högt ställda djurskyddskrav ska vara uppfyllda. Man skulle
              exempelvis kunna fordra att kraven i svensk djurskyddslagstiftning
              uppfylls. Det skulle vara ett sätt att ge svenska matproducenter
              möjlighet att konkurrera med producenterna i andra länder. Det
              skulle också göra att man kan få en bättre köttkonsumtion, bättre
              miljöeffekter i offentlig upphandling och stöd till svensk matproduktion.
            </seg>
            <seg xml:id="i-cd94d500a66560d8-0">
              Vi ser att man kan använda offentlig upphandling för att uppnå
              viktiga miljöfördelar, inte minst när det gäller transportsektorn.
              Vi har förslag om att man ska stödja att myndigheter använder
              sig av bilpoolstjänster i stället för att ha egna bilar i transportverksamheter.
            </seg>
            <seg xml:id="i-2b92596a7911597a-0">
              Det är ett sätt att upphandla sitt behov på ett väldigt miljövänligt
              vis som gör att man minskar sina miljökostnader och även sina
              fasta kostnader i ekonomiska termer. Det gör också att man får
              ett antal bilpoolsföretag som har bilar som kan användas av privatpersoner
              på kvällar och helger när de inte används i offentlig sektor.
              Vi använder bilar mest under dagtid på veckodagarna.
            </seg>
            <seg xml:id="i-e8c1df0fbffa6231-0">
              Det här skulle vara ett sätt att se till att bilpoolsverksamheter
              får ett lyft i Sverige. Det skulle göra stor miljönytta, inte
              minst i våra storstäder. Där finns mycket man kan göra för att
              minska biltrafiken, till exempel genom att stödja bilpooler.
            </seg>
            <seg xml:id="i-5fd9dcf982c2fd90-0">
              Vi tycker också att man vid offentlig upphandling ska vara mycket
              mer aktiv i att minska kemikalieanvändningen och att man ska använda
              sig av SIN-listan. Det handlar om att byta ut farliga kemikalier
              mot mindre farliga. Här finns också möjlighet att använda offentlig
              upphandling betydligt mer aktivt.
            </seg>
            <seg xml:id="i-b3257a6563b83c99-0">
              Avslutningsvis vill jag nämna att man inom offentlig upphandling
              även kan stödja jämställdhetsambitioner i vårt samhälle. Vi har
              tidigare drivit att man vid offentlig upphandling ska ställa krav
              på att företagen ska uppfylla högt ställda jämställdhetskrav.
            </seg>
            <seg xml:id="i-697f80cce6a6b73f-0">
              Här och nu vill vi också lyfta fram att man även på andra sätt
              inom offentlig upphandling kan stödja jämställdhetsarbetet. En
              studie som har kommit nyligen från Linköpings universitet visar
              att med dagens system missgynnas kvinnliga företagare vid offentlig
              upphandling.
            </seg>
            <seg xml:id="i-3e217dc7b512ea1f-0">
              Det handlar om höga inträdesbarriärer, långa kontrakt och stora
              upphandlingar som strukturellt missgynnar kvinnliga företagare.
              Vi tycker att regeringen ska se över reglerna och försöka komma
              med anpassningar för att se till att kvinnors företagande inte
              missgynnas vid offentlig upphandling.
            </seg>
          </u>
          <note type="speaker" xml:id="i-9a49f2209cac43f0-0">
            Anf. 165 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-5aa0c91dd0a9d226-0">
            <seg xml:id="i-bb35df7a533c15b6-0">
              Fru talman! Kollektivavtal har varit en viktig del i den svenska
              modellen under lång tid. Att som arbetstagare kunna organisera
              sig i ett större sammanhang – ett fackförbund – och möjligheten
              att tillsammans med arbetsgivarparten sluta långsiktiga avtal
              har borgat för en positiv utveckling av arbetsmiljön, arbetsvillkoren
              och det sociala skyddet – sjysta löner, helt enkelt.
            </seg>
            <seg xml:id="i-e2acc433cf17e239-0">
              Det är därför rimligt att det offentliga – kommuner, landsting
              och stat – ställer som krav att ett anbudsgivande företag som
              deltar i offentlig upphandling också ska erbjuda sina anställda
              kollektivavtal eller i varje fall kollektivavtalsenliga villkor.
            </seg>
            <seg xml:id="i-69b6f89357268b9f-0">
              Fru talman! Det anmärkningsvärda i den här debatten är inte den
              reservation som berör just kollektivavtal. Det anmärkningsvärda
              är snarare att den övriga oppositionen inte verkar vara överens.
              Att den rödgröna oppositionen, som utger sig för att vara ett
              regeringsalternativ, inte har kommit överens om vilka villkor
              som ska gälla på den svenska arbetsmarknaden får vän av ordning
              att undra om detta inte är en prioriterad fråga.
            </seg>
            <seg xml:id="i-92716d2ebae09aa8-0">
              Det är synd. Sverigedemokraterna hade gärna varit med och fällt
              regeringen i frågan om kollektivavtalsenliga villkor i den offentliga
              upphandlingen, men det är alltså inte möjligt.
            </seg>
            <seg xml:id="i-cda132b8a578e952-0">
              Jag tycker också att det är anmärkningsvärt att frågan om kollektivavtal
              har blivit viktig som en direkt konsekvens av utstationeringsdirektivet
              och EU-medlemskapet.
            </seg>
            <seg xml:id="i-91df0e14d1b12c8e-0">
              Jag ställer mig återigen frågan: Är det viktigt i den rödgröna
              oppositionen att nå samsyn i frågan om vilka villkor som ska gälla
              på den svenska arbetsmarknaden?
            </seg>
            <seg xml:id="i-4d4988fe5b4e880a-0">
              Är det viktigt med kollektivavtalsenliga villkor? Är det viktigt
              att kollektivavtalen gäller även utstationerad arbetskraft? Är
              det viktigt att ha en väl behovsprövad arbetskraftsinvandring,
              som jag tror att Socialdemokraterna fortfarande står för, eller
              bör vi ha en helt fri och öppen arbetskraftsinvandring utan någon
              som helst prövning, som Miljöpartiet tillsammans med alliansregeringen
              står för?
            </seg>
            <seg xml:id="i-1da3359799f14cd6-0">
              Bör utstationerad arbetskraft kunna konkurrera med svensk arbetskraft
              enbart med lägre löner, eller bör konkurrensen huvudsakligen ske
              genom kvalitet och inte genom pris?
            </seg>
            <seg xml:id="i-39ec05bed225ab1f-0">
              Eftersom ni uppenbarligen inte är överens om dessa frågor vore
              det förmodligen intressant för väljarna att veta vad som kommer
              att gälla efter valet, om det blir en rödgrön majoritets- eller
              minoritetsregering, så att de slipper köpa grisen i säcken.
            </seg>
            <seg xml:id="i-a56fe55e56428101-0">
              För Sverigedemokraternas del är det enkelt: Ordning och reda
              ska gälla på arbetsmarknaden, kollektivavtal ska omfatta även
              utstationerad arbetskraft, Lavallagen ska rivas upp, EU-medlemskapet
              ska omförhandlas i grunden och arbetskraftsinvandringen ska vara
              behovsprövad.
            </seg>
            <seg xml:id="i-9e7be6b13c0e584f-0">
              Fru talman! Sverigedemokraterna är positiva till att införa den
              så kallade vita-jobb-modellen just när det gäller offentlig upphandling.
              Modellen kan appliceras på all offentlig upphandling och kräver
              att det anbudsgivande företaget erbjuder sina anställda kollektivavtalsenliga
              villkor.
            </seg>
            <seg xml:id="i-9863189bca5212b0-0">
              Detta ska gälla i hela kedjan, vilket innebär att huvudentreprenören
              har ett ansvar för att eventuella underleverantörer följer de
              regler som har ställts upp. I annat fall blir förslaget ett slag
              i luften, och de osunda konkurrensvillkor som i dag råder tillåts
              fortleva.
            </seg>
            <seg xml:id="i-ff8975ad33625531-0">
              Sverigedemokraterna är positiva till att införa huvudentreprenörsansvar.
              Det anbudsgivande företaget ska också godta att den upphandlande
              parten – kommunen, landstinget eller för den delen staten – tillåts
              kontrollera att villkoren i upphandlingen uppfylls genom att undersöka
              relevanta handlingar: löne- och anställningslistor, skatteinbetalningar
              och motsvarande.
            </seg>
            <seg xml:id="i-888c0d2b94c91122-0">
              Det är mot bakgrund av detta synd att Socialdemokraterna i sin
              reservation har valt att införa yrkanden som ställer mycket långtgående
              krav på de anbudsgivande företagen. I stället för att nöja sig
              med de förslag som ligger inom ramen för vita-jobb-modellen ställer
              man utöver det krav på att företag ska redovisa samtliga intäkter
              och utgifter kopplade till en offentlig upphandling. Detta innebär
              naturligtvis en orimlig administrativ börda på framför allt mindre
              företag. Det inkräktar också på ett företags legitima rätt att
              ha affärshemligheter.
            </seg>
            <seg xml:id="i-54840ae9a77886dd-0">
              Sverigedemokraterna kan därmed – dess värre, måste jag säga –
              inte ställa sig bakom reservationen i frågan i dess helhet. Men
              låt det inte råda några oklarheter kring att vi är positiva till
              vita-jobb-modellen i sig. Om samtliga i den övriga oppositionen
              tycker detsamma är frågan.
            </seg>
            <seg xml:id="i-65487d3392049d2f-0">
              Sverigedemokraterna har länge drivit frågan om att förhindra
              import av kött där djuret har slaktats på ett sätt som uppenbarligen
              strider mot den svenska djurskyddslagstiftningen. Att ha ett starkt
              djurskydd på hemmaplan, samtidigt som importen är helt öppen från
              länder som har en väsensskild syn på djurhållning, blir onekligen
              ett slag i luften. Det innebär bara att man flyttar den inhumana
              slakten någon annanstans, för den sker ju ändå.
            </seg>
            <seg xml:id="i-c8159b0160559d29-0">
              Det innebär också att svenska bönder tvingas konkurrera med helt
              olika och orättvisa villkor, där man får en konkurrensnackdel.
              Det är naturligtvis inte en rimlig hållning.
            </seg>
            <seg xml:id="i-cd6403ec98c97c58-0">
              Vi tycker – och har alltid tyckt – att man i offentlig upphandling
              ska kunna ställa krav på att det kött vi använder kommer från
              djur som har slaktats i enlighet med svensk djurskyddslagstiftning.
              Jag vill välkomna och tycker att det är bra att Miljöpartiet nu
              också sätter ned foten i frågan. Det är riktigt bra att det nu
              är fler partier i riksdagen som är emot till exempel inhumana
              slaktmetoder, exempelvis sådana där djuret inte bedövas före slakt.
            </seg>
            <seg xml:id="i-5fe953ac4d0ef2d9-0">
              Jag står naturligtvis bakom samtliga våra reservationer och vårt
              särskilda yttrande men för tids vinnande yrkar jag bara bifall
              till reservation 5.
            </seg>
          </u>
          <note type="speaker" xml:id="i-6e4eb3d584843abc-0">
            Anf. 166 ULLA ANDERSSON (V):
          </note>
          <u who="ulla_andersson_2905f7" xml:id="i-d93f95a6953635c9-0">
            <seg xml:id="i-46c8d05310a684ae-0">
              Fru talman! Hälften av statens, kommunernas och landstingens
              samlade utgifter förutom transfereringar spenderas på att köpa
              varor och tjänster av det privata näringslivet. Enligt tidningen
              Dagens Samhälle handlar det om drygt 800 miljarder per år. Det
              visar på betydelsen av ett starkt skattefinansierat välfärdssamhälle.
            </seg>
            <seg xml:id="i-7a72279632ede115-0">
              Dagens Samhälle släppte för en tid sedan en rapport där de skrev:
              Somliga brukar raljera om den ofantliga sektorn. Man kan lika
              gärna tala om en ofantlig, skattefinansierad, konjunkturokänslig
              inhemsk marknad som är vidöppen för det privata näringslivet.
              Ett ankare i en turbulent ekonomi.
            </seg>
            <seg xml:id="i-2be5c7d287a61cea-0">
              Det visar på betydelsen för det privata näringslivet av den offentliga
              sektorn. Det offentliga är det privatas största enskilda kund.
              Det kan vara värt att komma ihåg när högern drömmer om ofantliga
              skattesänkningar, gärna på lånade pengar. Det får konsekvenser
              i både sämre kvalitet i välfärden och mindre beställningar av
              det privata näringslivet.
            </seg>
            <seg xml:id="i-6f4cf26334e0e6be-0">
              Lagen om offentlig upphandling är därför ett oerhört viktigt
              redskap som i dag tyvärr förhindrar utveckling, inte minst i form
              av krav på sociala rättigheter och kollektivavtal samt i form
              av skatteundandragande och försvårande av lokal landsbygdsutveckling.
            </seg>
            <seg xml:id="i-945eaf988ab1e9c9-0">
              Nu pågår ett arbete på nationell nivå och på EU-nivå för att
              se över lagstiftningen. Det är absolut nödvändigt. Ilmar Reepalu,
              före detta kommunalråd i Malmö, har dragit frågan långt och ifrågasatt
              hela lagens existens. Han menar att kommunallagen i stället skulle
              kunna gälla även i en upphandling.
            </seg>
            <seg xml:id="i-1ab2147a6609023b-0">
              Den frågan är värd att ställa, inte minst mot bakgrund av den
              enorma byråkratin, dess kostnader, såväl ekonomiska som sociala,
              och den utslagning av mindre företag som sker. Därför är det så
              viktigt att lagen om offentlig upphandling ändras.
            </seg>
            <seg xml:id="i-286356d1a9b27068-0">
              Vi vill att lagen ändras så att det ska gå att ställa krav på
              kollektivavtal i upphandlingarna. Det har högern motarbetat under
              alla mina år här i riksdagen, trots att de säger sig stå bakom
              den svenska modellen. För skattefinansierade välfärdstjänster
              kommer det inte att finnas några EU-rättsliga hinder mot att kommuner
              och landsting kräver att leverantören har kollektivavtal, anser
              Sveriges Kommuner och Landstings jurister, LO och Vision. Men
              allt kommer att bero på hur Sverige väljer att införa det nya
              direktiv som har kommit från EU.
            </seg>
            <seg xml:id="i-37309e1d646ae024-0">
              Vi kommer att göra vad vi kan för att det ska införas i svensk
              lagstiftning. Det ger oss möjligheter att använda skattepengar
              på ett rimligt sätt. Det är inte rimligt att skattepengar används
              för att dumpa löner, sociala avgifter, pensioner med mera. Dessutom,
              fru talman, är det endast i 13 procent av upphandlingarna som
              det ställs krav enligt arbetsmiljölagen, så inte ens det funkar
              i dag.
            </seg>
            <seg xml:id="i-de7a883be26f4aef-0">
              Därmed yrkar jag bifall till reservation 3 om rätt att ställa
              krav på kollektivavtal genom lagstiftningen.
            </seg>
            <seg xml:id="i-37bcbc619179cfb1-0">
              Vi vill också att huvudentreprenören ska vara skyldig att garantera
              hela kedjan av alla underleverantörers skatter och avgifter. Då
              skulle vi komma bort från fusk och dumpade löner och få bättre
              arbetsvillkor. I dag har Skatteverket svårt att få information
              om vilka utländska företag som bedriver verksamhet här och kan
              därför inte heller utreda om de är skatteskyldiga. Ett huvudentreprenörsansvar
              tycker Vänsterpartiet vore rimligt att införa i svensk lagstiftning.
            </seg>
            <seg xml:id="i-9f0f601368f38199-0">
              Vi vill också se över rätten till överklagan och till exempel
              införa att en överklagan ska vara inlämnad redan innan beslutet
              om vem som ska få kontraktet är taget. Är kriterierna fel är de
              det oavsett vem som vinner anbudet, och när företagen får underlaget
              vet de om det är felaktigt.
            </seg>
            <seg xml:id="i-b97370700236fa79-0">
              I Sverige överklagas fler anbud än i många andra länder. Vi ligger
              över genomsnittet. Nu påverkar överklagningsmöjligheterna också
              utformningen på upphandlingen, då den upphandlande myndigheten
              inte vågar skriva underlag som utvecklar och stimulerar kvalitet
              eftersom risken då är större att upphandlingen överklagas, och
              då sitter kommunen där utan ett kontrakt och måste finna dyra
              reservlösningar.
            </seg>
            <seg xml:id="i-0fb8d14b94dec2b4-0">
              Dessutom borde det finnas en specialdomstol för upphandlingar,
              vilket skulle underlätta både för den upphandlande parten och
              för det privata företag som överklagar upphandlingen. I dag tar
              det alldeles för lång tid.
            </seg>
            <seg xml:id="i-2305533af4806d81-0">
              Uppföljningarna, som Marie Nordén var inne på tidigare, fungerar
              inte alls i den omfattning som de borde fungera. Endast ca 40
              procent av upphandlingarna följs upp. Därför behöver det arbetet
              förstärkas. Det behövs utbildningar för upphandlarna.
            </seg>
            <seg xml:id="i-5d6624328397819c-0">
              Beloppsgränserna för när en upphandling måste göras behöver också
              höjas. Sverige har i dag lägre beloppsgränser än genomsnittet
              i EU. Med högre beloppsgränser skulle det bli lättare att följa
              upp de upphandlingar man gör eftersom man skulle få färre upphandlingar
              att följa. Det skulle också innebära lägre kostnader för upphandlingar.
            </seg>
            <seg xml:id="i-183114013ad02e4a-0">
              Jag var på en debatt för bara någon vecka sedan och blev då kontaktad
              av en person som hade varit involverad i en upphandling om summan
              800 000 kronor. Den administrativa kostnaden för den upphandlingen
              var hela 200 000 kronor, det vill säga en fjärdedel av hela kontraktet.
              Det är över huvud taget inte rimligt.
            </seg>
            <seg xml:id="i-83f2fdc4f87b7d45-0">
              För oss i Vänsterpartiet är det viktigt att goda exempel på upphandlingar
              som gynnar det lokala näringslivet och små producenter sprids
              vidare och att utbildningar genomförs för hur man kan göra för
              att stimulera det lokala näringslivet.
            </seg>
            <seg xml:id="i-3046fd2e2a38c1d5-0">
              I till exempel Dalarna har vi sett hur en kommun har bistått
              lokala producenter – Rättvik tror jag att det var – genom att
              lösa deras logistikproblem så att de kan leverera. Då spar man
              på miljön, gynnar det lokala och förbättrar säkerheten. Man samlar
              alltså alla små lokala leverantörers varor i en hall, och sedan
              kör kommunen ut varorna.
            </seg>
            <seg xml:id="i-dfc1a79e595df852-0">
              I Arvika liksom i Gävleborg har man delat upp upphandlingarna
              i mycket mindre enheter. Därför kan nu små leverantörer leverera
              till det offentliga. Man gör till exempel en upphandling av blomkål,
              en annan av kött, en tredje av korv och så vidare i stället för
              en enda stor livsmedelsleverans.
            </seg>
            <seg xml:id="i-eef0a6e54f2110a0-0">
              Stora upphandlingar leder till sämre konkurrens. Det har visat
              sig när det gäller mat, vård och omsorg. Det har i sin tur lett
              till att priserna på varorna så småningom har stigit.
            </seg>
            <seg xml:id="i-338c140c5d3f5e1a-0">
              I Malmö finns ett annat bra exempel, och det är den så kallade
              vita-jobb-modellen som vi vill ska införas i hela landet. Den
              togs fram i Helsingfors av den rödgröna majoriteten i samarbete
              med facken. Men högern förkastade den så klart. Nu lever den i
              Malmö, och där gör facken en oerhört viktig insats i kontrollen
              av dem som har vunnit upphandlingen.
            </seg>
            <seg xml:id="i-3bf72dd111ba0da1-0">
              Det är exempel som vi vill ska spridas vidare och som man kan
              använda också i utbildningar som staten kan bistå kommunerna med.
            </seg>
            <seg xml:id="i-3c7f18d0416eecb1-0">
              Det finns också dåliga exempel. Jag tänkte ta upp ett som är
              mycket aktuellt och som faktiskt har funnits under en längre tid,
              och det är Helsingforss Läns Landsting som styrs av en borgerlig
              majoritet och som har upphandlat färdtjänst. Man har använt sig
              av lägsta pris i stället för det ekonomiskt mest fördelaktiga,
              som det faktiskt finns möjlighet till. Lägsta pris har inneburit
              att det företag som har vunnit upphandlingen, Fågelviksgruppen,
              har lagt ett så lågt anbud att chaufförerna själva får betala
              för att bolaget har vunnit upphandlingen, det vill säga att de
              får lägre löner för de tjänster som de utför.
            </seg>
            <seg xml:id="i-063155f2c6e063c0-0">
              Jag har träffat taxichaufförer som jobbar där. I dag är det så
              att de kan få jobba två till tre timmar mer per dag för att få
              ihop samma lön som de hade innan Fågelviksgruppen vann upphandlingen.
              Det säger ganska mycket om att man inte har tagit socialt ansvar
              i Helsingforss Läns Landsting vid sin upphandling, och så kan
              det inte vara.
            </seg>
            <seg xml:id="i-1a7cdf7826cd1dd9-0">
              Fru talman! Jag vill också ta upp vårt förslag om att företag
              registrerade i skatteparadis inte ska kunna få delta i upphandlingar.
              Karlskrona har antagit en sådan policy, men Konkurrensverket menar
              att det inte är möjligt. Vi tycker inte att det är rimligt att
              företag som lever på skattepengar och som gör allt som de kan
              för att själva undandra sig skatt ska få delta. Vi vill att en
              sådan översyn av lagstiftningen görs. Det skulle betyda att många
              giriga riskkapitalister skulle bli fattigare men skattebetalarna
              desto rikare. Därför yrkar jag bifall till reservation 11.
            </seg>
            <seg xml:id="i-7be03de33808dcc2-0">
              Fru talman! Till sist vill jag ta upp de möjligheter som det
              nya direktivet innebär. Mathias Sylwan, jurist på Sveriges Kommuner
              och Landsting, menar att skattefinansierad vård och omsorg och
              utbildning är vad EU numera kallar icke ekonomiska tjänster. Det
              betyder att vi kan ha egna regler och reservera upphandlingar
              till icke enbart vinstsyftande bolag och utan begränsning på tre
              år. Vi menar att det är extra viktigt att det får genomslag i
              svensk lagstiftning. Då kan vinstsyftande bolag inte delta i upphandlingarna
              av vård, skola och omsorg, utan vi får aktörer som är där enbart
              av rent intresse för verksamheten och inte för att stoppa pengarna
              i egen ficka.
            </seg>
            <seg xml:id="i-a43617525dcb2855-0">
              Därför kommer det att vara extra intressant att följa det som
              nu händer och hur regeringen kommer att reagera när utredningen
              läggs fram den 1 maj, där man visar hur EU-direktivet ska införas
              i svensk lagstiftning. Jag hoppas därför att Lotta Olsson kommer
              att kunna svara på vad regeringens hållning kommer att vara i
              den frågan. Kommer man att ta den möjlighet som EU-direktivet
              nu öppnar upp för?
            </seg>
          </u>
          <note type="speaker" xml:id="i-c8a1f616b22c6fb3-0">
            Anf. 167 LOTTA OLSSON (M):
          </note>
          <u who="lotta_olsson_5715f3" xml:id="i-82e86b97179062f9-0" next="cont">
            <seg xml:id="i-654c4a10cf24ba26-0">
              Fru talman! Vi ska i dag debattera finansutskottets betänkande
              27, Offentlig upphandling . Jag vill börja med att yrka avslag
              på samtliga motioner i betänkandet.
            </seg>
            <seg xml:id="i-cc25982ae2e6da0b-0">
              Offentlig upphandling är ett stort och viktigt område. Det ser
              vi också på den mängd motioner som kommit in och som rör ämnet
              offentlig upphandling.
            </seg>
            <seg xml:id="i-a91f422f1977369f-0">
              Den offentliga upphandlingen omfattar mellan 15 och 20 procent
              av svensk bruttonationalprodukt. Ingen annan kund är lika stor
              som den offentliga sektorn i Sverige. Därför finns det mycket
              att debattera i ämnet, och vi ser att intresset är stort. Man
              kan se att de 63 motioner som har inkommit visar det. Huvudorsaken
              till att så många bra motioner blivit avstyrkta är att vi inväntar
              nya förslag på direktiv från den av regeringen särskilt tillsatta
              Upphandlingsutredningens slutbetänkande.
            </seg>
            <seg xml:id="i-be3fc0466f38d391-0">
              Professionella upphandlingar är viktiga för att skydda skattebetalarnas
              pengar och förhindra onödiga kostnader.
            </seg>
            <seg xml:id="i-4501919e51137529-0">
              Upphandlingsstödet kommer redan 2014 att samlas under Konsumentverket.
              Konsumentverket tillförs dessutom 35 miljoner kronor från 2015
              för att stärka stödet till offentlig upphandling. Detta har till
              syfte att ge stöd för att skapa bättre upphandlingskompetens.
              Här skriver man att stöd, information och vägledning om offentlig
              upphandling och innovationsupphandling samt även kunskap om miljö
              och social hänsyn vid upphandlingar behöver förstärkas och koncentreras.
            </seg>
            <seg xml:id="i-a1d49237e10cebe4-0">
              Förändringar i direktiven för upphandlingar får många gånger
              stora konsekvenser för både upphandlare och konsumenter. Därför
              är jag glad att vi inte lättvindigt detaljstyr utan inväntar Upphandlingsutredningens
              betänkande.
            </seg>
            <seg xml:id="i-873dd64a53a28d29-0">
              Att kollektivavtal ska vara ett krav liksom att sociala hänsyn
              ska tas vid upphandlingar är frågor som man tydligt behöver belysa
              effekterna av, eller rättare sagt oönskade effekter av, innan
              man tar beslut. Lika viktigt som det är för seriösa företag att
              ha möjlighet att vara med vid upphandlingar, lika viktigt är det
              med ett regelverk som inte i onödan exkluderar något av dessa
              företag från att vara med. Vidare är de offentliga upphandlingarna
              en riskbransch vad avser mutor och korruption. De enorma mängder
              varor och tjänster som upphandlas är självklart en attraktiv marknad
              även för den oseriöse. Därför är kontroll och sunda riktlinjer
              ett måste.
            </seg>
            <seg xml:id="i-6aefab3d893be433-0">
              Sociala hänsyn är också viktiga att ta. Offentlig sektor måste
              ta sitt ansvar för att människor ska ha möjlighet att komma i
              arbete. Därför kan sociala upphandlingar vara bra kravställare.
              Att de företag som säljer varor och tjänster till offentlig sektor
              tar social hänsyn är självklart bra. Men dessutom ska de svenska
              direktiven vara förenliga med EU-rätt. Även här är det viktigt
              att veta hur man ska utvärdera. Vi har ännu inte kommit lika långt
              vad avser att utvärdera sociala som materiella värden.
            </seg>
            <seg xml:id="i-13db8934d0675e8c-0">
              Fru talman! Den svenska nivån på djurskyddet är för oss en självklarhet,
              och upphandlingar utifrån svenskt synsätt borde vara självklart.
              Här har vi redan i dag en lagstiftning som gör det möjligt att
              ställa stora krav på djurskydd vid upphandlingar.
            </seg>
            <seg xml:id="i-f6e3ec0f5fd35c9e-0">
              Att miljöhänsyn ska tas vad avser transporter av produkter men
              också vid tillverkning kommer att finnas med i de nya upphandlingsdirektiven.
              Ett viktigt synsätt i detta är att titta på hela livscykeln, ett
              synsätt som är långsiktigt hållbart. Vi går från ett kortsiktigt
              synsätt att bara se inköpspriset till ett långsiktigt synsätt
              där kostnaden fördelas på en hel livscykel.
            </seg>
            <seg xml:id="i-5635bba7995f5a42-0">
              Fru talman! Många krav utgår i dag från den lagstiftning som
              vi har. Det finns dock mycket att göra för att tydliggöra krav
              och regler hos alla upphandlare. Tillämpningen av de krav som
              lagstiftningen ställer på miljö och transporter behöver dessutom
              bli möjlig att utvärdera. Här finns det fortfarande mycket att
              göra.
            </seg>
            <seg xml:id="i-9750563eeb7ee339-0">
              Att små företag ska kunna vara med och leverera varor och tjänster
              till offentlig sektor är naturligtvis viktigt. Vidare är de små
              företagens möjligheter att vara med och konkurrera viktiga att
              ta hänsyn till då man upphandlar. Att upphandlingarna ska vara
              möjliga att dela upp i mindre delar med flera leverantörer är
              ett sätt att skapa möjligheter för fler.
            </seg>
            <seg xml:id="i-67f9d6e6c6528245-0">
              Vi vet dessutom att många kvinnliga företagare driver små företag.
              Även här kommer Upphandlingsutredningen att titta på vilken problematik
              som finns.
            </seg>
            <seg xml:id="i-0979dcb05dfab4da-0">
              Kundvalsreformer som kompletterar upphandlingar är något som
              behöver ses över. Kundvalsmodeller är bra och har gett många små
              företag och företag startade av kvinnor en bra marknad. Upphandlingar
              kontra utmaningsrätt är ett av de förslag flera motionärer har
              lagt fram. Här har utskottet landat i att ett sådant beslut ändå
              skulle strida mot det kommunala självstyret. Utmaningsrätten är
              alltså ett förslag man får driva vidare på den kommunala arenan,
              och utmaningsrätt finns i 25 svenska kommuner redan i dag. Jag
              skulle önska att fler kommuner tog chansen att införa kundvalsmodeller.
            </seg>
            <seg xml:id="i-5c3a140ea8c73351-0">
              Socialdemokraterna föreslår att kommuner ges möjlighet att vid
              upphandling av välfärdstjänster och tillträde till valfrihetssystem
              begränsa upphandlingen till icke vinstgivande organisationer.
              Här frågas inte efter levererad kvalitet; här frågas bara efter
              vinster. Hur ska då företag som är verksamma i välfärden klara
              en oförutsedd kostnad? Vem ska våga vara företagare i välfärden
              om man inte får skaffa sig en marginal i företaget? Det måste
              vara bästa kvalitet för kostnaden vi ser som norm, inte om organisationen
              är vinstgivande eller inte.
            </seg>
            <seg xml:id="i-8b0e412c23ba27c3-0">
              Herr talman! Motionerna om att staten ska avstå från att upphandla
              av företag som har kopplingar till skatteparadis är snart en helt
              onödig motion. Regeringen har sedan den tillträdde arbetat intensivt
              med att täppa till möjligheterna att skicka pengar till skatteparadis.
              Det har varit ett bra arbete som innebär att vi i dag bara har
              några få länder kvar som staten inte har ömsesidiga avtal med
              angående beskattning av företag och förmögenhet.
            </seg>
            <seg xml:id="i-061d59efef469928-0">
              Kompetensen hos de svenska kommunerna behöver bli bättre vad
              avser upphandlingar. Här har en motion från Jessica Polfjärd fått
              gehör, och en stor satsning på förstärkning av kompetensen kommer
              att göras. Uppdraget har gått till Konkurrensverket, och som jag
              tidigare beskrev kommer hela 35 miljoner att satsas på en förstärkning
              av upphandlingsstödet från 2015. Det är en mängd olika kompetensområden
              som behöver tillgodoses. Juridik, ekonomi, miljö, teknik och socialt
              ansvarstagande är bara några av de kompetensområden som behöver
              förstärkas.
            </seg>
            <seg xml:id="i-031d5b8b4684086a-0">
              Också sanktionerna mot och påföljden för den som inte följer
              lagen om offentlig upphandling behöver en översyn. Självklart
              är relevanta sanktioner vid övertramp viktiga, inte minst som
              styrmedel. Också här finns en översyn med i kommande förslag från
              regeringen. Det behöver tydliggöras vad det är för sanktioner
              den får som bryter mot upphandlingsreglerna.
            </seg>
            <seg xml:id="i-9e75a8282f13c717-0">
              Att de företag som levererar varor och tjänster till den offentliga
              sektorn ska följa lagstiftningen är något som är självklart, men
              det kan vara svårt att kontrollera. Här finns motioner om att
              införa en modell kallad vita jobb vid offentliga upphandlingar.
              Också här hänvisar utskottet till Upphandlingsutredningens slutbetänkande.
              Vita jobb ska vara självklara, men man behöver titta på om det
              ska finnas ett specifikt regelverk för det här.
            </seg>
            <seg xml:id="i-7d244efae747d445-0">
              I en motion föreslås att telefonitjänster inte ska få upphandlas
              utanför Sverige eftersom det ger dålig kvalitet. Självklart ska
              inte leverantörer av telefonitjänster som inte erbjuder bra kvalitet
              finnas, men att förbjuda upphandling utanför Sverige strider mot
              EU-rätten.
            </seg>
            <seg xml:id="i-64177ed12b154161-0">
              I en motion finns ett bra förslag för att fler lärlingar ska
              komma in på arbetsmarknaden. Det kan vara ett förslag som har
              lagts fram om att företag som har lärlingsplatser ska ges förtur
              vid upphandling. Också den här frågan kan vara bra att titta på
              via Upphandlingsutredningen.
            </seg>
            <seg xml:id="i-46e442efd1f39eab-0">
              Herr talman! Som jag inledde med att säga är det många bra motioner
              som väntar på svar då Upphandlingsutredningen kommer med sitt
              slutbetänkande.
            </seg>
          </u>
          <note xml:id="i-540c007229d1db35-0">
            Anf. 168 MARIE NORDÉN (S) replik:
          </note>
          <u who="lotta_olsson_5715f3" prev="cont" xml:id="i-b8713f54b9076eb3-0">
            <seg xml:id="i-a816617379bccaf0-0">
              Herr talman! Situationen på arbetsmarknaden, inte minst inom
              byggbranschen, är många gånger minst sagt oroväckande. Många gånger
              är den också helt oacceptabel. Man kan tycka att regeringen och
              Moderaterna borde vara angelägna om att hitta former för att åtgärda
              just detta så snart som möjligt. Lotta Olsson hävdar – och Moderaterna
              skriver i betänkandet – att man är mån om att det ska vara ordning
              och reda och sjysta villkor på arbetsmarknaden. Jag måste säga
              att jag undrar hur man vill skapa ordning och reda på arbetsmarknaden.
            </seg>
            <seg xml:id="i-606c52a8bcf982bc-0">
              Konsekvent, under varje debatt, sedan jag kom in i finansutskottet
              har man avvisat krav på kollektivavtal eller kollektivavtalsliknande
              villkor. Skrivningarna i betänkandet får mig också att undra hur
              man tolkar – eller hur man vill tolka – det nya EU-direktivet.
              Man säger: Ja, det finns ett nytt direktiv, men EU-rätten måste
              fortfarande gälla. Jag kan inte tolka det på något annat sätt
              än att man nästan önskar att man inte ska behöva införa kollektivavtal
              därför att EU-rätten nog inte följer EU-direktivet.
            </seg>
            <seg xml:id="i-c9bdb4068c35979a-0">
              Jag undrar: Hur vill man skapa ordning och reda på arbetsmarknaden?
              Är man beredd att följa EU-direktiven? Om man säger nej till vita
              jobb och till kollektivavtal, hur har regeringen tänkt skapa ordning
              och reda? Jag vet att det är lätt att hänvisa till den pågående
              utredningen, men Lotta Olsson måste väl ändå ha en uppfattning.
              Moderaterna måste väl ändå ha en tanke om hur de vill gå till
              väga och vilka åtgärder som är viktiga att införa om de är måna
              om ordning och reda på arbetsmarknaden. Just nu känns det lite
              som en läpparnas bekännelse. Så upp till bevis! Hur har ni tänkt
              lösa det här?
            </seg>
          </u>
          <note type="speaker" xml:id="i-caa934d39c37ca6c-0">
            Anf. 169 LOTTA OLSSON (M) replik:
          </note>
          <u who="lotta_olsson_5715f3" xml:id="i-82e86b97179062f9-1" next="cont">
            <seg xml:id="i-3bb49746d96ef72f-0">
              Herr talman! Marie Nordén lyfter fram en viktig fråga, nämligen
              den fria rörligheten inom EU och att man också ska ha bra villkor
              och en bra arbetsmiljö för dem som finns på arbetsmarknaden. Självklart
              är det sådant man behöver ta upp i Upphandlingsutredningen. Men
              vi har ändå i dag att debattera det som är specifikt för offentlig
              sektor och de offentliga upphandlingarna, så det här är inte en
              debatt som behandlar villkoren på arbetsmarknaden i detalj.
            </seg>
            <seg xml:id="i-c023ab3ecf7d6dce-0">
              Egentligen handlar det om att de lagar och regler som finns efterföljs,
              och därför tycker jag egentligen att det är konstigt med vita-jobb-debatten
              – precis som att vi skulle ha något speciellt regelverk som ska
              behandla det som egentligen redan i dag inte är lagligt. De företag
              som finns och verkar i Sverige i dag måste följa de lagar och
              regler vi redan har. Det ska inte behöva finnas en speciell regel
              om att det bara ska finnas sjysta företag; alla är ju tvungna
              att följa det regelverk som faktiskt finns.
            </seg>
          </u>
          <note xml:id="i-1881ca5d48df6ce3-0">
            Anf. 170 MARIE NORDÉN (S) replik:
          </note>
          <u who="lotta_olsson_5715f3" prev="cont" xml:id="i-b8713f54b9076eb3-1">
            <seg xml:id="i-9b394b2c12d552fc-0">
              Herr talman! Nu snurrar Lotta Olsson till det lite grann. Vita
              jobb görs enligt gällande lagstiftning. Det är precis som Miljöstyrningsrådet,
              som vi har för att se över hur vi ska tolka lagen, vilka krav
              vi kan ställa när det gäller upphandlingar och hur vi ska tänja
              våra möjligheter. Det är det vi hela tiden tror: Vi kan faktiskt
              göra det på ett annat sätt inom gällande lagstiftning. Precis
              som Miljöstyrningsrådet gör det kan vi göra det också inom den
              sociala dimensionen.
            </seg>
            <seg xml:id="i-77aaec3008d1dcec-0">
              Då undrar jag: Varför är man så emot att göra någonting inom
              den gällande lagstiftningen? Det är ju 180 förlorade miljarder
              varje år, och det är så uppenbart för alla att det krävs insatser.
              Vi har föreslagit en rad insatser, som man har avvisat. Vi vet
              att vita-jobb-upphandlingar möter en stor del av just de här problemen
              och att de skulle kunna skapa ordning och reda när det gäller
              skattefusk, svart arbetskraft och brott mot arbetsmiljölagarna
              – allt inom rådande lagstiftning.
            </seg>
            <seg xml:id="i-2fb1f7cf9d9f17c6-0">
              Jag förstår inte, så återigen: Om det inte bara är en läpparnas
              bekännelse att man vill ha ordning och reda och sjysta villkor
              på arbetsmarknaden, varför avvisar man vita-jobb-upphandlingar?
              Varför uppmuntrar man inte fler kommuner att göra detta om det
              är möjligt? Man behöver inte vänta; jag tycker inte ens att vi
              har råd att vänta på att utredningen ska läggas fram. Vi förlorar
              så mycket pengar, på grund av att regeringen egentligen vill någonting
              annat. Det är nämligen uppenbart att man inte är beredd att använda
              alla redskap som finns för att beivra just det här fusket.
            </seg>
            <seg xml:id="i-044c82d90877a5f5-0">
              Vi vet att man har varit väldigt snabb med andra åtgärder för
              att beivra fusk, till exempel inom försäkringssystemen. Där vanliga
              medborgare anklagas för fusk är man snabb att trycka till, men
              nu handlar det om att på skattebetalarnas pengar sno åt sig 180
              miljarder varje år. Varför vill inte regeringen agera skyndsamt?
              Det undrar jag.
            </seg>
          </u>
          <note type="speaker" xml:id="i-0a4fd4c4d0d87b1a-0">
            Anf. 171 LOTTA OLSSON (M) replik:
          </note>
          <u who="lotta_olsson_5715f3" xml:id="i-75fff5a42d36b9af-0">
            <seg xml:id="i-0bfd615b621fbeda-0">
              Herr talman! Tvärtom kommer Upphandlingsutredningen som nu sätts
              på plats verkligen att trycka på hur viktiga de här frågorna är.
            </seg>
            <seg xml:id="i-754637c5551dbece-0">
              Jag träffar upphandlare från min hemkommun, Örebro kommun, och
              man har blivit duktigare på det här. Men man säger där: Vi är
              en stor kommun, och ändå har vi inte redskap, regelverk och kompetens
              överallt för att titta på alla dimensioner. Jag tycker att det
              är lite förmätet av Marie Nordén att tro att det ska vara så enkelt,
              när det är så många faktorer man ska titta på. Man har ju både
              ekonomiska och sociala hänsyn att ta och arbetsmarknadens regelverk
              att rätta sig efter. Ibland är det svårt att få ihop alla dessa
              parametrar samtidigt som man ska leta kostnader. Där känner man
              att man inte har tillräcklig kompetens. Vi kan inte bara titta
              på miljö, bara på arbetsmiljö eller bara på kostnad utan på alla
              faktorerna tillsammans.
            </seg>
            <seg xml:id="i-c12f77cc81994f36-0">
              Jag skulle tvärtom vilja säga att regeringen verkligen visar
              att man vill satsa mycket på det här området. Det kommer att gå
              väldigt mycket framåt för offentlig sektor när vi får ett mycket
              bättre regelverk på plats.
            </seg>
          </u>
          <note type="speaker" xml:id="i-33cc144db0b42f52-0">
            Anf. 172 ULLA ANDERSSON (V) replik:
          </note>
          <u who="ulla_andersson_2905f7" xml:id="i-d93f95a6953635c9-1">
            <seg xml:id="i-0a51e5d8a22fb964-0">
              Herr talman! Ibland undrar man hur snabbt skyndsamt kan vara.
              Vita-jobb-modellen har funnits sedan 2006. Det är 2014 nu. Den
              borgerliga regeringen har haft åtta år på sig att, om de hade
              velat, öka kontrollen och därmed också öka skatteintäkterna och
              begränsa fusk och social dumpning. Vita-jobb-modellen är just
              en sådan modell. Den politiska viljan har inte funnits. Det är
              rätt tydligt.
            </seg>
            <seg xml:id="i-7a29687292d5964c-0">
              Jag tänker ta upp det nya direktivet, som Lotta Olsson också
              talar om. Det nya direktivet skapar nya möjligheter helt enkelt,
              eftersom hela ingången när direktivet togs fram var just att man
              skulle gå ifrån det system man har haft, det vill säga att man
              har krävt att även sjukvårdstjänster och så vidare ska upphandlas
              och att man inte ska ha krav på icke vinstdrivande företag. Det
              nya direktivet öppnar möjligheten att helt undanta hälso- och
              sjukvård, utbildning och sociala tjänster från kravet, eftersom
              det kommer att betraktas som icke ekonomiska tjänster.
            </seg>
            <seg xml:id="i-35bdbd0e0ab374b4-0">
              Då vill jag veta vad Moderaternas inställning är till det. Tänker
              ni genomföra det i svensk lagstiftning, när nu rätten finns från
              EU:s sida? Eller tänker ni fortsätta på den inslagna vägen och
              låta vinstdrivande företag delta på samma villkor som sociala
              företag, det vill säga att helt slå undan fötterna på de sociala
              företagen?
            </seg>
            <seg xml:id="i-17254d300e4f27e7-0">
              Min fråga till Lotta Olsson är: Vad är Moderaternas inställning
              till de här nya möjligheterna?
            </seg>
          </u>
          <note type="speaker" xml:id="i-130d8612c998ae70-0">
            Anf. 173 LOTTA OLSSON (M) replik:
          </note>
          <u who="lotta_olsson_5715f3" xml:id="i-75fff5a42d36b9af-1">
            <seg xml:id="i-bbc51d149a2f9734-0">
              Herr talman! Ulla Andersson lyfter fram viktiga frågor här. Samtidigt
              tycker jag att Ulla Andersson ger en förenklad bild av att sociala
              hänsyn och vinstdrivande företag inte kan förenas.
            </seg>
            <seg xml:id="i-0ac601abe29b98ae-0">
              Jag satt i arbetsmarknadsutskottet tidigare och besökte företag
              som jobbade med åtgärder för att personer som hade varit borta
              från arbetsmarknaden väldigt länge skulle komma tillbaka. Och
              jag är ledsen, men det var inte offentlig sektor som hjälpte till
              där. Det var ibland små vinstdrivande Icaföretag som var de duktigaste
              på att ta ett socialt ansvar och ändå skapa bra vinst i sitt företag.
            </seg>
            <seg xml:id="i-0d5d20a3bacef243-0">
              Jag tror att Ulla Andersson och jag har så himla olika syn på
              det här. Jag talar inte om kortsiktiga höga vinster och att man
              sedan lägger ned sitt företag, utan att man ska försöka jobba
              långsiktigt, förvalta och skapa bra kvalitet. Jag tror att de
              två faktorerna socialt ansvarstagande och sunda vinster i ett
              företag kan gå hand i hand, så där ser Vänsterpartiet och jag
              väldigt olika på världen, tyvärr.
            </seg>
          </u>
          <note type="speaker" xml:id="i-cc48de84c2db6ae1-0">
            Anf. 174 ULLA ANDERSSON (V) replik:
          </note>
          <u who="ulla_andersson_2905f7" xml:id="i-d93f95a6953635c9-2">
            <seg xml:id="i-b0ec5a6354def89f-0">
              Herr talman! År 2011 var vinsterna 9 miljarder i vård, skola
              och omsorg. Vård, skola och omsorg hade dubbelt så hög avkastning
              som övrig tjänsteverksamhet. Det säger något om att skattepengar
              går till det som de inte ska.
            </seg>
            <seg xml:id="i-9e6d84b670d601d5-0">
              Det nya direktivet ger möjligheten att ställa krav på att företagen
              ska återinvestera allting i verksamheterna. Det är en helt annan
              modell än den vi har i dag och som Lotta Olsson nu står och försvarar.
              Just kravet att allting ska återinvesteras i verksamheten skapar
              helt andra förutsättningar, för då får man de ideella aktörer
              och organisationer, stiftelser och kooperativ som är där just
              för verksamhetens syfte och skull, det vill säga att man har en
              idé om vad man faktiskt vill och är inte där för att tjäna väldigt
              mycket pengar, som Carema, Attendo och andra sådana aktörer. Vi
              har sett alltför mycket av hur de för att tjäna pengar har pressat
              både arbetsvillkor och kvalitet.
            </seg>
            <seg xml:id="i-74eb5bf7cddb62cc-0">
              Jag tolkar väl Lotta Olsson då som att man helt enkelt inte vill
              göra någon förändring, utan att man vill ha privata vinstdrivande
              företag och riskkapitalister i välfärden även fortsättningsvis,
              även när man nu får möjlighet att ändra i lagen om offentlig upphandling.
              Det tycker jag är beklagligt.
            </seg>
            <seg xml:id="i-4afb51406bb84907-0">
              Innan jag avslutar vill jag ta upp en skrivning i betänkandet
              som får mig att reagera och som egentligen är en fortsättning
              på det som Marie Nordén tog upp. Så här står det: Utskottet håller
              dock fast vid sin ståndpunkt att det inte är lämpligt att ta något
              initiativ till att införa krav på kollektivavtal eller liknande
              i den svenska upphandlingslagstiftningen. Det vill säga att Moderaterna
              och övriga högerpartier i utskottet inte står bakom den svenska
              modellen. Det är så man måste utläsa förslaget. När man läser
              så här svart på vitt är det väldigt tydligt vad ni säger, även
              om ni säger något annat muntligt. Ni har helt enkelt inte viljan
              att försvara den svenska modellen.
            </seg>
          </u>
          <note type="speaker" xml:id="i-53bf814b520398fa-0">
            Anf. 175 LOTTA OLSSON (M) replik:
          </note>
          <u who="lotta_olsson_5715f3" xml:id="i-75fff5a42d36b9af-2">
            <seg xml:id="i-286ffaa48e0b1a10-0">
              Herr talman! Det som är spännande i den här debatten är att det
              som är absolut viktigast i allt förvaltande av skatteintäkter
              är vad man får för kvalitet för pengarna, och det nämner inte
              Ulla Andersson en enda gång.
            </seg>
            <seg xml:id="i-c80bb67c5a0edcaa-0">
              Man kan jämföra vårdcentraler, skolverksamhet, snöröjning eller
              vad som helst. Det som är det absolut viktigaste är att man får
              bra verksamhet för pengarna, att det är effektivt och att man
              gör kvalitetsupphandlingar. En del kommuner har varit väldigt
              duktiga på det. Ibland är det kommunen och ibland privata utförare
              som gör väldigt bra kvalitet för pengarna. Det är egentligen det
              som vi är ute efter. Sedan kan man jobba olika effektivt i olika
              verksamheter. Då är det ibland också en kritik mot oss själva.
              Har vi ett bra och effektivt förvaltande av pengarna i våra kommuner
              är det möjligt att göra jättestora vinster på att göra samma saker.
              Enligt de kvalitetsuppföljningar som gjorts har inte de privata
              utförarna sämre kvalitet på sina verksamheter.
            </seg>
            <seg xml:id="i-ff79aa4a1d64fafe-0">
              Hemma i min region visar många av de kvalitetsuppföljningar som
              har gjorts att de privata utförarna står sig jättebra. De gör
              bättre för samma pengar. Ändå kan de leverera kanske inte en stor
              vinst men en vinst.
            </seg>
            <seg xml:id="i-d454b7dfbbd165c9-0">
              Jag skulle önska att Vänsterpartiet blev ett kvalitetstänkande
              parti och inte bara letade efter vinster som försvinner ut åt
              olika håll.
            </seg>
            <seg xml:id="i-df99adc7d1606386-0">
              Det har aldrig någonsin täppts till så många hål till skatteparadis
              som det har gjorts under den här regeringen. Det är jag väldigt
              glad och stolt över.
            </seg>
          </u>
          <note type="speaker" xml:id="i-350c6fa40b2f5e2c-0">
            Anf. 176 PER ÅSLING (C):
          </note>
          <u who="per_asling_f81bf3" xml:id="i-94c1d4b787d5520b-0">
            <seg xml:id="i-5278bc008bb9ff1f-0">
              Herr talman! Många kommunpolitiker upplever att lagen om offentlig
              upphandling, LOU, är krånglig. Det har dess värre lett till att
              alltför många folkvalda har överlåtit åt en anonym tjänstemannaorganisation
              att sköta inköpen, med lågt pris som enda krav.
            </seg>
            <seg xml:id="i-1292d7cefdb4be39-0">
              Centerpartiet tycker att det är dags för fler kommunpolitiker
              att ta tillbaka makten över maten. Det finns så mycket mer som
              kan göras
            </seg>
            <seg xml:id="i-e9e1f85296bf7846-0">
              inom ramen för LOU än vad som görs i dag.
            </seg>
            <seg xml:id="i-47e3e80576e0b991-0">
              Runt om i Sverige finns en dubbelmoral när det gäller den svenska
              matupphandlingen. Många kommuner och landsting köper till exempel
              in kött som skulle vara olagligt att producera i Sverige, och
              det är inte rimligt. Redan i dag finns det många möjligheter att
              ställa krav utan att bryta mot de regler som gäller. Och det behövs
              ytterligare kompetenshöjning om hur man kan göra för att få mat
              som produceras med högt djurskydd och höga miljökrav.
            </seg>
            <seg xml:id="i-1b4bb4d362ff0b7d-0">
              Därför var det välkommet att landsbygdsministern i går meddelade
              att han tillsammans med grisbranschen, handeln och intresseorganisationer
              ska diskutera vad man kan göra för att stärka näringen.
            </seg>
            <seg xml:id="i-b76be1bd425c8302-0">
              Herr talman! Förra året presenterade den så kallade Upphandlingsutredningen
              sitt betänkande. Förslaget om en nationell strategi för offentliga
              upphandlingar är välkommet. Varje år upphandlar offentliga organisationer
              i Sverige varor och tjänster för minst 500–600 miljarder kronor.
              Därför är det viktigt att kunna garantera likabehandling, icke-diskriminering
              och fri och öppen konkurrens. Alla aktörer, små som stora, ska
              kunna delta i upphandlingar. Det är en helt avgörande princip.
            </seg>
            <seg xml:id="i-b6604f7ba5f57e8b-0">
              En av de viktigaste åtgärderna för upphandlingen i Sverige är
              att upphandlingskompetensen höjs. Det får inte enbart vara priset
              som är riktmärke. Även kvalitet och faktorer som har bäring på
              det lokala samhället och näringslivet måste vägas in.
            </seg>
            <seg xml:id="i-e0ebe569a19f39d8-0">
              Upphandlingsutredningen föreslår att dialogsamtal ska ske där
              beställare av offentliga upphandlingar i förväg kan diskutera
              med dem som vill delta i upphandlingen. På så sätt kan vi stärka
              utrymmet för innovativa lösningar så att upphandlingen blir ett
              verktyg för att stärka den lokala ekonomin.
            </seg>
            <seg xml:id="i-0351e61ece3a2adf-0">
              I Norge arbetar man redan i dag med så kallade offentliga innovationsupphandlingar
              på ett systematiskt sätt. Genom dessa beställs exempelvis en lösning
              på ett problem eller en produkt. På så sätt får fler entreprenörer
              tillfälle att delta i upphandlingar och medverka till kreativa
              lösningar.
            </seg>
            <seg xml:id="i-1a6b3b8bbdde7f04-0">
              Herr talman! I många företag är behoven snarare än lösningarna
              utgångspunkt för utvecklingsarbetet. Så bör det också i större
              utsträckning vara i offentliga verksamheter. Regeringen har tagit
              steg för att förbättra förutsättningarna för innovationsupphandling.
              Mer behöver dock göras.
            </seg>
            <seg xml:id="i-6fe2f489efbd9159-0">
              Offentlig upphandling har genom sin omfattande storlek stor potential
              att vara ett viktigt miljöpolitiskt styrinstrument. Det är också
              ett uttalat mål för regeringen och från EU.
            </seg>
            <seg xml:id="i-d6f1ec8ae989750a-0">
              Rätt genomförd leder offentlig upphandling till högre kvalitet
              och lägre kostnader för det allmänna och för konsumenterna.
            </seg>
            <seg xml:id="i-2bd830c7e188af4d-0">
              Herr talman! Den offentliga upphandlingen berör många verksamheter
              i olika branscher, allt från livsmedel och vägbyggen till byggmaterial.
              För den lokala ekonomin, det lokala företagandet och de lokala
              jobben har offentlig upphandling en stor betydelse.
            </seg>
            <seg xml:id="i-f27260946b2bc4cf-0">
              Undersökningar av de små företagens tillväxt och verksamhetsförutsättningar
              visar att stängda marknader är en viktig orsak till att små företag
              inte växer och därmed inte kan nyanställa. Den offentliga marknaden
              är viktig för de små företagen. Arbetet måste därför fortsätta
              för att den offentliga upphandlingen ska bli mer tillgänglig för
              de små företagen.
            </seg>
            <seg xml:id="i-54e46a358363ba0a-0">
              På en mindre ort skapar företagandet snabbt ringar på vattnet
              i form av mer jobb när en lokal livsmedelsproducent kan växla
              upp, när taxientreprenören vinner skolskjutsupphandlingen eller
              när det lilla it-företaget får kontrakt med kommunen.
            </seg>
            <seg xml:id="i-bbef18290290d516-0">
              Herr talman! Europaparlamentet har nu godkänt det så kallade
              paketet för offentlig upphandling. Huvudprincipen vid offentlig
              upphandling kommer framöver att innebära att kvalitet, arbetsvillkor
              och omsorg om miljön ska vara vägledande. Det kommer att göra
              skillnad. Offentlig upphandling står i dag för över en femtedel
              av EU:s samlade bnp. Den som upphandlar kommer framöver också
              att kunna kräva att produkter är certifierade efter miljömässiga
              eller sociala standarder, och det är bra.
            </seg>
            <seg xml:id="i-9611f8a81884311e-0">
              Jag vill att svenska kommuner, landsting, regioner och andra
              myndigheter ska kunna handla upp sjyst producerade produkter och
              att våra barn och äldre ska kunna äta bra och näringsrik mat i
              skolan och på äldreboendet. De nya möjligheterna att ställa tuffa
              miljökrav vid upphandlingar kan inte anses som något annat än
              en seger för svenska livsmedelsproducenter och andra som levererar
              varor med hög kvalitet eftersom många av dem redan i dag ligger
              i framkant när det gäller hållbara produkter.
            </seg>
            <seg xml:id="i-b11a7e9e87975d81-0">
              Herr talman! Låt mig avslutningsvis konstatera att de enorma
              resurser som läggs på offentlig upphandling är ett viktigt verktyg
              för att stimulera jobb, företagande, miljö och välfärd i hela
              landet. Med de beslut som nyligen fattats på europeisk nivå och
              med det arbete som ligger framför oss efter Upphandlingsutredningen
              tar vi viktiga steg för en mer träffsäker offentlig upphandling.
            </seg>
          </u>
          <note type="speaker" xml:id="i-548c9c779320158e-0">
            Anf. 177 ANDERS SELLSTRÖM (KD):
          </note>
          <note xml:id="i-4e22c5d9c4ed75f3-0">
            Herr talman! Jag yrkar bifall till utskottets förslag i betänkandet.
          </note>
          <u who="anders_sellstrom_d0c3af" prev="cont" xml:id="i-f8e14a065dfbe033-0">
            <seg xml:id="i-71524d11226f5aa2-0">
              Vi tar ut skatter från företag och från dem som arbetar för att
              bedriva den svenska välfärden. De skattepengar vi plockar ut ska
              vi använda så effektivt som möjligt. Det är utgångsläget även
              när vi diskuterar upphandlingsfrågor. Vi har hört att vi använder
              600 miljarder eller kanske 800 miljarder till offentlig upphandling.
              Det går faktiskt inte att räkna ut exakt hur mycket pengar som
              används till offentlig upphandling.
            </seg>
            <seg xml:id="i-0167f3beb473a508-0">
              Det finns en komplexitet i detta, och det är därför man tittar
              på det, det är därför EU kommer med nya direktiv och det är därför
              vi så småningom kommer att ta ett beslut om upphandling.
            </seg>
            <seg xml:id="i-633375818c617430-0">
              Det är kanske svårare att formulera sig i dag och tydliggöra
              vad man vill uppnå med de upphandlingar som man gör. Men också
              kraven från andra intressenter, kraven på att upphandlingar ska
              nyttjas i specifika syften gör att trycket på dem som upphandlar
              från olika myndigheter ökar.
            </seg>
            <seg xml:id="i-8255f162c82ec65c-0">
              Syftet är för det mesta gott. Man vill använda upphandlingen
              för att förändra och förbättra utvecklingen i vårt samhälle.
            </seg>
            <seg xml:id="i-44ef3f204627ae29-0">
              Man kan säga att det finns tre läger när det gäller upphandlingar.
              Det ena lägret går by the book. Det ska vara effektivitet och
              rätt nyttjande av skattemedel. Man ska inte lägga sig i så många
              andra saker utan fokusera på likabehandling, transparens och effektivitet.
            </seg>
            <seg xml:id="i-55bb8457a5864d0a-0">
              Det andra lägret ser lagen om offentlig upphandling och själva
              upphandlingen som vägar att förändra samhället och påverka samhällsutvecklingen.
              Man vill lägga in många olika delar, såsom miljö och sociala mål.
              Det är viktigt.
            </seg>
            <seg xml:id="i-6ab4ffe64ee2c4d3-0">
              Det tredje lägret ser lagen om offentlig upphandling som Guds
              straff till mänskligheten. Man tror sig kunna fixa det bättre
              själv och tycker att det är för mycket överklaganden och överprövningar.
            </seg>
            <seg xml:id="i-b770d97e20224ebd-0">
              Tiotusenkronorsfrågan i sammanhanget är: Hur hittar vi en balans
              mellan dessa olika utgångslägen där vi kan föra ihop mycket av
              det som vi har diskuterat här i dag?
            </seg>
            <seg xml:id="i-1a629044fc644c4e-0">
              Vi får dock aldrig glömma bort grunden för upphandlingsreglerna
              och varför dessa regler finns. Dels ska skattebetalarnas pengar
              användas så effektivt som möjligt, dels måste vi upprätthålla
              likabehandling, insyn och transparens för att minska risken för
              korruption och nepotism.
            </seg>
            <seg xml:id="i-400ca8726f30ad78-0">
              Det är viktigt att ha med detta. Med denna grund ska vi bygga
              på detta instrument, och då är det viktigt att lägga till det
              som kan driva utvecklingen framåt.
            </seg>
            <seg xml:id="i-cf2039284a300be2-0">
              Vi får dock aldrig glömma att de miljökrav och sociala hänsyn
              som vi vill ta till måste ha relevans för den tjänst eller vara
              som ska upphandlas. Det är också ett centralt begrepp.
            </seg>
            <seg xml:id="i-868deb3540cef2ac-0">
              Jag ser fram emot den kommande propositionen. Den kan rymma mycket
              mer av det vi står här och önskar. Samtidigt får vi inte glömma
              bort att om vi binder upp oss till specifika krav eller modeller
              som ska styra all upphandling i myndigheter, kommuner och landsting
              begränsar vi möjligheten att pricka rätt i det vi vill uppnå vid
              upphandlingen.
            </seg>
            <seg xml:id="i-66d540797691e6eb-0">
              Det ser inte likadant ut i Malmö som det gör i Kiruna eller i
              Storuman. Vi måste komma ihåg de skillnader som finns i vårt land.
              Därför får vi inte fastna i modeller.
            </seg>
            <seg xml:id="i-92b01b320d72121b-0">
              Oppositionen har skrivit en hel del olika typer av motioner.
              Vi har diskuterat kollektivavtalet en del, men det finns också
              motioner från vänstersidan om att vi ska exkludera vissa företag
              som gör vinster. Jag vill bottna i några av motionerna. Den ena
              gäller kollektivavtal. Förhoppningsvis kommer det förslag i propositionen
              som tar spjärn mot och ännu mer förhindrar det som ingen av oss
              vill se på marknaden, nämligen svartarbete och social dumpning.
              Det är vi alla emot, och vi vill göra allt vad vi kan för att
              minska det.
            </seg>
            <seg xml:id="i-45d82120daecec1a-0">
              Samtidigt tycker jag att man måste fundera på om man ska skriva
              det som redan står i lagen en gång till vid upphandlingar. När
              vi har diskuterat det här i vår kommun brukar jag föra fram detta:
              Släpp det som redan står i lagen! Den finns ju redan. Om någon
              bryter mot lagen ska det åtgärdas på olika sätt. Sedan är frågan
              hur man följer upp det. Men när man upphandlar ska man fokusera
              på det som inte redan finns hanterat i lagen. Jag hoppas att vi
              kommer fram med bra förslag i denna del.
            </seg>
            <seg xml:id="i-f92a576d572e6d9d-0">
              Jag blir dock lite fundersam när det i den andra meningen i ställningstagandet
              under punkt 1 i en reservation som Sverigedemokraterna och Socialdemokraterna
              tillsammans har skrivit står: I ett samhälle där social dumpning
              och svartarbete har blivit vanligare har det blivit allt viktigare
              att kräva sociala villkor vid offentliga upphandlingar.
            </seg>
            <seg xml:id="i-fb003cdeba22fd73-0">
              Marie Nordén! Min fundering är: Vilket belägg har du för det?
              Vilket belägg finns det för att svartarbete och social dumpning
              har blivit vanligare? Vi går ju mot en trend där det blir mindre
              vanligt. Vi minskar svartarbetet i vårt samhälle i Sverige i dag.
              Vi har sett till att göra en massa tjänster mycket mer vita i
              dag. Jag var tillsammans med en grupp på Visita i går och diskuterade
              detta. Redan det att man har harmoniserat momsfrågan mellan att
              äta på restaurang och köpa mat i en livsmedelsbutik har gjort
              att Skatteverket har fått in 700 miljoner kronor mer per år. Vi
              minskar svartarbetet i vårt samhälle i dag.
            </seg>
            <seg xml:id="i-cfe22fc68e95e8ae-0">
              Det finns fortfarande många gropar där man har bekymmer. Malmö
              stad visar på sina bekymmer. Detta ska vi göra allt för att komma
              åt. Men vägen går genom att vi harmoniserar. Genom att vi sänker
              vissa skatter har vi fått fler jobb vita och minskat en stor del
              av de bekymmer som har funnits förut. Texten i denna del är rent
              missvisande. Jag skulle gärna vilja ha svar på detta: Hur har
              ni i Socialdemokraterna mätt detta i förhållande till hur det
              såg ut tidigare? Allt annat pekar ju på att vi minskar svartarbetet
              i vårt land. Det skulle jag vilja få bekräftat.
            </seg>
            <seg xml:id="i-5a3fc3745ea9785e-0">
              Jag funderar lite på det här med välfärdstjänster. Det kommer
              samtidigt in i detta. Speciellt Vänstern vill exkludera välfärdstjänster
              och särskilt en viss typ av dem som skulle göra vinst på detta.
              Varför ger man sig då på den grupp av upphandlade företag som
              bedriver välfärdstjänster – dem som vi kanske har bäst koll på?
              Vi vet att de sköter arbetsvillkoren och att de sköter sin arbetsmiljö
              och har en bra sådan. Detta följs upp stenhårt.
            </seg>
            <seg xml:id="i-ef3517365ff7ebaf-0">
              De största problemen med upphandling ligger inte där. De ligger
              där vi har upphandlat byggtjänster eller andra typer av tjänster.
              Där ligger också de stora vinsterna. Men det vill man inte fokusera
              på. Det vill inte oppositionen, och framför allt inte Vänsterpartiet,
              fokusera på. De vill ge sig på dem som vi har bäst koll på när
              vi upphandlar saker och ting och inte dem som vi kanske har minst
              koll på. Oppositionen resonerar oerhört underligt i de här delarna;
              jag blir alldeles förbryllad.
            </seg>
            <seg xml:id="i-b412f6e4d5a09cbb-0">
              Vi ska tydligen också exkludera de företag som gör vinster. Borde
              inte Vänsterpartiet i stället fokusera på att exkludera företag
              som gör förluster? Det är där vi skapar elände. I företag som
              gör vinster får vi bättre arbetsmiljö och mer koll på kvaliteten.
              Där det görs förlust får vi problem. Se på de kommuner som bedriver
              äldreomsorg eller annat där man går med förlust! Det är där vi
              har problemen. De finns där, och de finns inte där man gör vinster.
              Jag tycker att det är ett märkligt synsätt. Å ena sidan vill man
              stå upp för att värna de villkor som finns och ha kontroll på
              god arbetsmiljö, å andra sidan exkludera dem som man har bäst
              koll på.
            </seg>
            <seg xml:id="i-6d8359ae90a0292e-0">
              Sverigedemokraterna och Socialdemokraterna går inte så långt
              när det gäller kollektivavtalen. De vill ha kollektivavtalsliknande
              åtgärder och att det ska finnas med i upphandlingarna, medan Vänstern
              säger att det ska vara kollektivavtal. Här får vi också ett generalangrepp
              på alla småföretagare som inte har kollektivavtal. Å ena sidan
              vill man bryta ned upphandlingarna så att de blir mindre och därmed
              kan gynna de småföretag som finns, å andra sidan sätter Vänstern
              foten i ansiktet på dessa småföretag. Jag tycker verkligen att
              det är underligt att man vill exkludera dem helt från upphandlingarna.
            </seg>
            <seg xml:id="i-e7ca0d75518cd564-0">
              Per Bolund ägnar i stort sett hela sitt anförande åt organisationsfrågorna.
              Det är lite märkligt. Per Bolund talar om att lägga även rådgivningen
              hos Konkurrensverket och förstärka det med 35 miljoner – alltså
              nästan fördubbla den budget man har – för att kunna hantera det.
              Menade du att denna typ av tanke eller idé är så allvarlig att
              du även tycker att man ska gå in hos Skatteverket och polisen?
              Ska man bryta sönder dessa myndigheter och skilja ut den rådgivande
              myndigheten Skatteverket från den där som har myndighetsutövningen
              och göra samma sak hos polisen och bilda flera myndigheter även
              där? De hjälper ju till med råd och stöd, men samtidigt har de
              straffskalan att nyttja, och de ska hålla ordning och reda. Är
              det din syn på den frågan, Per Bolund? Det skulle vara bra att
              få veta det.
            </seg>
            <seg xml:id="i-f7dd74944c3b4c28-0">
              Till sist är det något som är lite märkligt när Sverigedemokraterna
              och Socialdemokraterna står bakom kollektivavtalsreservationen.
              Jag lyssnade när Sven-Olof Sällström stod i talarstolen, och jag
              hör att du vill komma åt arbetskraftsinvandringen genom att kräva
              kollektivavtal. Det är den vägen du vill komma in. Du använder
              detta som en hävstång för att komma åt arbetskraftsinvandringen.
              Det är i och för sig föga förvånande, men det är där ditt syfte
              ligger. Det handlar inte direkt om att du vill ha denna typ av
              kollektivavtalsliknande förhållanden, utan det handlar om att
              minska och försvåra arbetskraftsinvandring.
            </seg>
          </u>
          <note type="speaker" xml:id="i-195f33cc60d7c8d6-0">
            Anf. 178 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5aa0c91dd0a9d226-1">
            <seg xml:id="i-2499b6f6d5f69969-0">
              Herr talman! Vilka belägg har du för att korruptionen och svartarbetet
              minskar, Anders Sellström? Jag kanske inte kan hänvisa till någon
              offentlig utredning om att svartarbetet ökar, men i dag kan du
              i vilken svensk stad som helst se en frisör som annonserar om
              klippning för 50 kronor. Du kan få en pizza för 29 kronor, och
              du kan få din bil handtvättad för under hundralappen helt öppet.
              Alla förstår att detta inte går att göra med vit arbetskraft.
            </seg>
            <seg xml:id="i-fa1f36a0b97c2a55-0">
              Under den senaste tiden har vi haft stora korruptionsskandaler
              i Solna och Göteborg på ett sätt som vi inte har haft på mycket
              länge i Sverige. Nej, jag har ingen offentlig utredning att hänvisa
              till, men tecknen är tydliga.
            </seg>
            <seg xml:id="i-0611354df62f7333-0">
              Allt detta hör ihop med den ansvarslöshet och den brist på kontroll
              som finns i det system som alliansregeringen har skapat. Du frågar
              varför vi ska ha vita-jobb-modellen. Det finns ju redan en lagstiftning,
              säger du, och alla företag följer lagen. Det är det som är det
              fina med vita-jobb-modellen; man kontrollerar.
            </seg>
            <seg xml:id="i-da8e9bb6d50c25c7-0">
              Jag har en gång i tiden varit officer. Det första jag fick höra
              från de officerare som utbildade mig var: Förtroende är bra. Kontroll
              är bättre. Det håller jag fast vid.
            </seg>
            <seg xml:id="i-b070be1cb0e5819c-0">
              När det gäller det sista som du tog upp är det självklart att
              alla som jobbar i Sverige ska göra det på sjysta villkor. Oavsett
              om man kommer som arbetskraftsinvandrare, om man är utstationerad
              till Sverige eller om man är född i Sverige och har bott här sedan
              urminnes tider ska man jobba på samma villkor och med samma arbetstider.
              Samma arbetsmiljölagstiftning ska gälla, man ska ha rätt till
              samma lön och man ska betala samma skatt. Det är vår utgångspunkt,
              och ingenting annat. Lägg inga ord i min mun, tack!
            </seg>
          </u>
          <note type="speaker" xml:id="i-be44942607c70ceb-0">
            Anf. 179 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-23d9178c4f1bfe29-0">
            <seg xml:id="i-afbefe7a25f0be20-0">
              Herr talman! Jag håller självfallet med om att det finns avarter
              i vårt samhälle. Så är det inom många områden, och det måste vi
              idogt arbeta vidare mot.
            </seg>
            <seg xml:id="i-589624d7cc0a828e-0">
              Detta kommer att innehålla möjligheter att helt enkelt exkludera
              dem som gör en prisdumpning i en upphandling. De får inte var
              med. Så står det skrivet i direktiven; om prisdumpningen är för
              hård kan man bara plocka bort dem eftersom man anar att det är
              felaktiga prisvillkor. Men om du hela tiden gör det mindre lönsamt
              att jobba svart, att leverera svart, minskar ju med självklarhet
              vitsen med att jobba svart.
            </seg>
            <seg xml:id="i-b0bea73fe3e3b74c-0">
              Vi var på Visita, alltså arbetsgivarorganisationen för hotell
              och restaurang, i går. De har kollat detta med Skatteverket, och
              det kommer 700 miljoner kronor mer från den här verksamheten på
              grund av att man nu inte kan fuska med momssättningen beroende
              på om kunden hämtar mat eller sitter och käkar maten på stället.
              Den skillnaden som fanns förut har vi tagit bort. Det är ett bevis
              på det hela. Det andra är hushållsnära tjänster där vi får fram
              mycket mer vita jobb. Det har också minskat svartarbetet, det
              är erkänt. Men hänvisa till den utredning som säger att det här
              har ökat! Nu säger du att det finns exempel som ni kan plocka
              fram, men jag kan åtminstone ta fram siffror på att det har blivit
              vitare och att det har kommit in mer skattepengar. Sedan kan jag
              inte bevisa mer än så i nuläget, men jag tycker att jag har bättre
              bevis än vad du har.
            </seg>
          </u>
          <note type="speaker" xml:id="i-2c26914431463d3a-0">
            Anf. 180 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5aa0c91dd0a9d226-2">
            <seg xml:id="i-8ea44e80e080c06c-0">
              Herr talman! Om man har problem med kriminalitet i samhället
              får man inte bort de problemen genom att göra de kriminella handlingarna
              lagliga. Har man problem med att varken arbetsgivare eller arbetstagare
              gör rätt för sig gentemot samhället får man inte bort det genom
              att avskaffa skatter och regelverk på arbetsmarknaden. Jag håller
              med om att det finns vissa saker som ni har gjort som har varit
              bra. Vi har stått bakom till exempel det här med hushållsnära
              tjänster, och det har visat sig att det har varit lyckat. Men
              det finns också avarter. Det måste du ändå hålla med om.
            </seg>
            <seg xml:id="i-6b9a609fa875756d-0">
              Vi måste få in skattemedel för att kunna bevara vårt välfärdssamhälle
              och ha en gemensamt finansierad skola, sjukvård och omsorg. Vi
              kan inte avskaffa skatten på jobb bara för att det finns de som
              jobbar svart, så att de slipper bryta mot lagen. Förtroende är
              bra men kontroll är bättre, och det är precis det som vita-jobb-modellen
              syftar till. Att ni inte förstår det!
            </seg>
          </u>
          <note type="speaker" xml:id="i-6383a69028822918-0">
            Anf. 181 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-23d9178c4f1bfe29-1">
            <seg xml:id="i-2e79a02491e3ef47-0">
              Herr talman! Ditt resonemang går ungefär ut på att om en kirurg
              opererar fel ska vi ta bort alla kirurger. Du drar alla över en
              kam. Om en kommer utifrån och tvättar bilen billigt är det fel
              på hela arbetskraftsinvandringen. Det är sådana liknelser du gör.
              Eller det är åtminstone så jag hör det du säger. Jag hoppas att
              jag missuppfattar det, men jag tror inte att jag gör det.
            </seg>
            <seg xml:id="i-568679b689b233a8-0">
              Man kan inte dra alla över en kam. Om någon gör fel måste vi
              försöka komma åt det som görs fel och inte sabotera för allt gott
              som görs. En gör fel, men det finns många som gör en massa gott.
              Likaså finns det inom arbetskraftsinvandringen självklart problem
              som vi måste åtgärda och sätta fokus på. Det tycker jag är en
              självklarhet. Men vi har ju så mycket gott som kommer av arbetskraftsinvandringen.
              Du vill stänga gränsen, och nu försöker du nå dit genom detta
              med upphandlingar och kollektivavtal. Jag vet inte om Socialdemokraterna
              är så glada över att ha dig i reservationssällskapet i det här
              fallet. Ditt syfte tycker jag är tydligt, och jag tycker att jag
              tolkar dig helt rätt.
            </seg>
          </u>
          <note type="speaker" xml:id="i-3d4aeb0b32621413-0">
            Anf. 182 PER BOLUND (MP) replik:
          </note>
          <u who="per_bolund_61c5be" xml:id="i-d0e72d23a73002be-0">
            <seg xml:id="i-476e61ffebceca64-0">
              Herr talman! Jag ska försöka att inte förlänga den här debatten
              onödigt mycket, eftersom det redan är kväll. Men Anders Sellström
              ställde en konkret fråga till mig, och jag vill gärna ge ett svar
              på den.
            </seg>
            <seg xml:id="i-f7b646459946bd36-0">
              Hur man organiserar myndigheters arbete är ganska avgörande för
              hur verksamheten ser ut och också hur det påverkar dem som berörs,
              till exempel i det här fallet upphandlare i kommuner och landsting.
              Man kan notera att regeringen själv har haft synsättet att det
              är ganska olämpligt att blanda ihop inspekterande verksamhet med
              rådgivande verksamhet som till exempel tar fram kriterier. Man
              kan ta Skolverket och Skolinspektionen som är två olika myndigheter
              som exempel. Ett annat exempel är Trafikverket och Trafikinspektionen
              som regeringen har inrättat. Inspektionen för vård och omsorg
              inrättades så sent som 2013 och är skild från Socialstyrelsen.
              Man har valt att lägga verksamheterna i olika myndigheter. Faktum
              är att i det här fallet är det en ny myndighetsorganisation som
              föreslås. Då måste regeringen och även Anders Sellström fråga
              sig om det verkligen är lämpligt, med den tydliga kritik som finns,
              att lägga in både tillsynsansvaret och det rådgivande ansvaret
              i samma myndighet.
            </seg>
            <seg xml:id="i-33ff134276a5138d-0">
              Vi var tillsammans, vill jag minnas, på Sveriges Kommuner och
              Landsting för bara några månader sedan och tog del av den förödande
              kritik som de hade mot det här förslaget och den stora oro som
              de kände för vilka konsekvenser det skulle få. Jag tycker inte
              att man bara kan ta det med en klackspark och säga att det nog
              ordnar sig. Vi har ett remissförfarande och en dialog med samhällsaktörer
              just för att kunna ta till vara deras synpunkter och deras kunskaper.
            </seg>
            <seg xml:id="i-c8753ca092dbbd77-0">
              Även den utredare som regeringen utsåg, Anders Wijkman, har varit
              otroligt kritisk mot det här organisationsförslaget. Han har skrivit
              på DN Debatt att det blir sämre upphandlingar med en myndighet
              på två stolar. Jag frågar mig varför regeringen så konsekvent
              vägrar att ta till sig den här kunskapen och de här synsätten.
              Det verkar som att det är mycket prestige som gör att man nu inte
              kan ändra sig och ta vara på de förslag som finns från till exempel
              Sveriges Kommuner och Landsting. Det är tråkigt.
            </seg>
          </u>
          <note type="speaker" xml:id="i-f8a876f629564ad4-0">
            Anf. 183 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-23d9178c4f1bfe29-2">
            <seg xml:id="i-5bf4588c66384cbf-0">
              Herr talman! Du beskriver att det finns olika typer av myndigheter,
              Per Bolund. En del har sin rådgivande verksamhet och sin kontrollerande
              verksamhet inom myndigheten, och i en del är det åtskilt. Så ser
              det ut. Att döma ut en myndighet i förväg som ska göra det som
              många andra myndigheter gör tycker jag verkar lite märkligt.
            </seg>
            <seg xml:id="i-0af077ba5be2c854-0">
              Det kommer självklart att följas upp, men här får man oerhört
              mycket mer muskler att kunna satsa just på den rådgivande delen.
              Jag tror säkert att med den kritik som finns och med Sveriges
              Kommuner och Landstings synpunkter på det här kommer man att vara
              väldigt noga med att det här ska fungera och bli jättebra.
            </seg>
            <seg xml:id="i-a3104f63740430f1-0">
              Sedan vet du också att det är så att man står och väger och till
              slut måste fatta ett beslut, och då landar man i ett beslut som
              man tycker är vettigt och tror ska kunna fungera. Då kanske det
              är en del som inte tycker om att beslutet landade just där. Men
              att i förväg såga någonting som har fungerat i många myndigheter
              – i andra myndigheter har man inte den här funktionen inom myndigheten
              – och säga att det inte kommer att fungera och att det är vansinnigt
              och fel är lite dålig argumentation. Då måste man hålla den linjen
              när det gäller alla andra myndigheter med samma organisationsform
              också och föreslå att de också ska, så att säga, separeras. Jag
              vet inte om du tycker så när det gäller till exempel polismyndigheten,
              som vi väl har mycket att tycka till om, men i just den här delen
              kanske vi inte känner att det har varit så stor problematik.
            </seg>
          </u>
          <note type="speaker" xml:id="i-c6387e2351f0924b-0">
            Anf. 184 PER BOLUND (MP) replik:
          </note>
          <u who="per_bolund_61c5be" xml:id="i-d0e72d23a73002be-1">
            <seg xml:id="i-58c0130c7a3f7d10-0">
              Herr talman! Man kan ha två olika synsätt. Man kan gå in med
              en optimistisk inställning, och det försöker jag och Miljöpartiet
              göra i de flesta sammanhang. Vi har ingen anledning att ifrågasätta
              myndigheter generellt. Men när man tittar på den roll som Konkurrensverket
              till exempel har haft när det gäller upphandlingar är det tydligt
              att de konsekvent har försökt motverka möjligheten att ställa
              miljökrav och sociala krav och varit tydliga med att det snarare
              är lägsta pris som ska gälla. Att då lägga över upphandlingsverksamheten
              och rådgivningen just på den myndigheten uppfattas av alla andra,
              utom kanske Anders Sellström och regeringsrepresentanterna, som
              en tydlig signal om vad man vill uppnå med offentlig upphandling.
              Det är väl en bidragande orsak till den här oron.
            </seg>
            <seg xml:id="i-673352f947711dd3-0">
              Som jag ser det går man emot en djupt liggande svensk tradition
              av att man innan man gör organisationsförändringar också utreder
              konsekvenserna av det. Vi har haft utredningar som pekar på att
              det är en bra idé att samla kompetensen kring offentlig upphandling
              hos en aktör, men man har absolut inte föreslagit att den ska
              läggas på Konkurrensverket. När den statligt utsedda utredaren
              går aktivt emot förslaget och säger att det inte är rätt väg att
              gå tycker jag att man har ett ansvar att lyssna.
            </seg>
            <seg xml:id="i-077e1f0844b9229d-0">
              Man ska inte heller vara naiv och bara blunda och hålla tummarna
              för att allting kommer att gå bra, utan ser man oroande signaler
              har man också ett ansvar från regeringens sida, tycker jag, att
              agera på det. Nu ser vi hur till exempel miljökompetens inte prioriteras
              vid de anställningar som görs från Konkurrensverkets sida. Det
              är också en tydlig signal om att det inte är just miljöaspekten
              i offentliga upphandlingar som man kommer att hålla högt, utan
              andra aspekter, till exempel juridisk kompetens och liknande,
              värderas högre.
            </seg>
            <seg xml:id="i-a66809347347f7b3-0">
              Det finns alltså oroande signaler, och regeringen kan välja att
              se dem eller att inte se dem. Ser man dem inte tar man också ett
              ansvar för det. Jag är oroad, och jag tycker att man har ett ansvar
              från regeringens sida att lyssna på de väldigt kritiska synpunkter
              som har kommit. Att i det läget bara blunda och hoppas på det
              bästa tycker jag inte är en ansvarsfull politisk hållning.
            </seg>
          </u>
          <note type="speaker" xml:id="i-b9ccfebcdec6ed6f-0">
            Anf. 185 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-23d9178c4f1bfe29-3">
            <seg xml:id="i-3fc5cc0fff3607c6-0">
              Herr talman! Minns Per Bolund att jag sade i början att det finns
              tre läger i vilka man kan dela in synen på upphandlingar? Det
              ena handlar just om effektivt nyttjande av skattemedel och att
              man vill ha transparens och effektivitet i de delarna. Konkurrensverket
              har jobbat mer i den gruppen, medan Miljöstyrningsrådet mer har
              siktat på den andra gruppen som handlar om hur vi med miljö och
              av sociala skäl kan jobba mer med de här frågorna och inspirera
              de lokala aktörerna till att så effektivt som möjligt få med vad
              de vill i en upphandling.
            </seg>
            <seg xml:id="i-5527919448a252a5-0">
              Ser inte du detta som en jättebra möjlighet att med den nya lagstiftningen
              få in ett annat tänk hela vägen? Då har vi inte en myndighet som
              jagar utifrån en synvinkel och en annan myndighet som jagar utifrån
              att försöka göra miljödelarna så bra som möjligt. Nu får vi ihop
              ett helhetstänk kring upphandlingar. Det måste vara betydligt
              bättre för kommuner och landsting. I stället för att ha två som
              jagar får vi mer samsyn kring frågorna och hur vi ska driva utvecklingen
              framåt med den nya lagstiftningen. Jag ser lite fördelar med detta
              för att kunna nå framåt på ett bättre sätt.
            </seg>
            <seg xml:id="i-06201bdb949349e1-0">
              Jag tror alltså inte att vi riktigt än ska såga organisationen
              som ska komma i gång så småningom. Vi ska ge den en chans. Och
              det kan vara så, Per Bolund, att man når ännu längre än man hade
              gjort med två olika aktörer.
            </seg>
          </u>
          <note xml:id="i-326a8470cb8dfde1-0">
            Överläggningen var härmed avslutad.
          </note>
          <note xml:id="i-6e1c6026d58c1079-0">
            9 § Ändringar i djurskyddslagen
          </note>
          <note type="speaker" xml:id="i-a67bca8a087ab838-0">
            Anf. 186 SARA KARLSSON (S):
          </note>
          <u who="sara_karlsson_6c50ab" xml:id="i-c5fe906e2a47b94f-0">
            <seg xml:id="i-4699a85fd1a62590-0">
              Herr talman! Vi ska nu debattera miljö- och jordbruksutskottets
              betänkande nr 14 om ändringar i djurskyddslagen. Det berör två
              områden: förbud mot sexuellt utnyttjande av djur och djurförsök.
              Tyvärr har den stora utredningen av djurskyddslagen som var färdig
              2011 med en rad förslag till förbättringar fortfarande inte resulterat
              i förslag från regeringen.
            </seg>
            <seg xml:id="i-fbb5ec7f78b17ce5-0">
              I flera år har läget varit oklart kring vad som händer med utredningen
              och vad regeringen har för ambitioner. Det är fortfarande oklart.
              Regeringen har aviserat en proposition med rubriken En ny djurskyddslag
              till mars, men vad den kommer att innehålla har vi ingen aning
              om. Jag hoppas att den kommer och att det blir en proposition
              som verkligen tar fasta på de bra förslag som finns i djurskyddslagsutredningen.
            </seg>
            <seg xml:id="i-99cd781d15325e9f-0">
              Det vi behandlar i dag är dock två konkreta förändringar. Till
              att börja med handlar det om förbud mot sexuellt utnyttjande av
              djur. En enig riksdag har sedan tidigare tillkännagivit för regeringen
              att vi vill ha en sådan lagstiftning. Det är bra att den nu kommer
              på plats. Jag ser ingen anledning att säga mycket mer i den frågan
              utan fokuserar på den senare.
            </seg>
            <seg xml:id="i-2c2f5c7b34a961f4-0">
              Varje dag används drygt 2 700 djur i olika typer av djurförsök
              bara i Sverige. Hur länge försöken pågår och hur plågsamma de
              är varierar stort. Men helt klart är att ett stort antal djur
              utsätts för lidande. Den svenska djurskyddslagen slår fast att
              djur ska skyddas mot onödigt lidande. Det är en viktig princip
              för alla djurskyddsfrågor, inte minst när det kommer till djurförsök.
              Det finns olika dimensioner av skydd från onödigt lidande, dels
              om försöken är befogade och dels om metoderna kan göras på ett
              sätt som skapar mindre lidande.
            </seg>
            <seg xml:id="i-376bc78305dac08b-0">
              Till att börja med kan vi konstatera att det ofta finns ett behov
              av att göra testerna. De är helt centrala för en stor del av exempelvis
              den medicinska forskningen. Men det finns också alternativa metoder
              som inte kräver användning av djur. Om de inte används är det
              de facto i strid med djurskyddslagen. Det finns också olika sätt
              att arbeta med metoderna för att använda färre djur och göra metoderna
              mindre plågsamma. Vi behöver arbeta mycket med allt detta.
            </seg>
            <seg xml:id="i-e45d4767fc9d1535-0">
              Arbetet brukar beskrivas i tre principer, 3R: replace, reduce
              och refine – alltså ersätta, reducera, förfina. Det är extremt
              viktigt för att minska lidandet för djur och leva upp till de
              krav som djurskyddslagen ställer.
            </seg>
            <seg xml:id="i-534cae56c2652daf-0">
              Jag vill också säga att jag är glad för att regeringen har gått
              på vår linje vad gäller definitionen av försöksdjur. Det har tidigare
              föreslagits att vi ska anpassa vår definition av försöksdjur till
              det som gäller i resten av EU. Jag är glad att man inte gör det
              utan går på vår linje. Det hade varit ett avsteg från de viktiga
              principerna som ska leda det här arbetet.
            </seg>
            <seg xml:id="i-b5fd2ed8ca0c72a3-0">
              Förutom att minska lidandet ger de alternativa metoder som utvecklas,
              alternativen till djurförsök, ofta säkrare resultat än djurtester.
              Det är inte alltid det går att översätta reaktioner hos andra
              djur till reaktioner hos människor. Det finns alltså en inbyggd
              osäkerhet i djurtesterna som vi kan komma åt genom att utveckla
              alternativa metoder.
            </seg>
            <seg xml:id="i-16651c3cf2a243b0-0">
              Att satsa på 3R kan därför stärka svensk forskning, exempelvis
              inom life science. Därför välkomnar vi regeringens förslag om
              att inrätta ett 3R-center som ska samordna detta arbete. Det har
              vi socialdemokrater också motionerat om. Men det är också viktigt
              att poängtera att detta är ett arbete som måste omfatta många
              olika aktörer.
            </seg>
            <seg xml:id="i-0bd951bd9f8b5f8e-0">
              Ett 3R-center med placering på Jordbruksverket ska fungera som
              en resurs för andra, exempelvis som stöd för de djurförsöksetiska
              nämnderna och som utvärderare av de djurförsöksetiska prövningarna.
              Men man måste också samverka med, knyta till sig och inhämta kompetens
              från andra, exempelvis det nationella centret för djurvälfärd,
              Scaw, vid SLU.
            </seg>
            <seg xml:id="i-cb4ce99694d1b352-0">
              Flera andra myndigheter måste också ingå i ett systematiskt arbete
              för att 3R-arbetet ska bli framgångsrikt. Ett exempel på detta,
              som lyfts fram i en motion av Miljöpartiet och som vi också ställer
              oss bakom, är användningen av alternativa metoder inom aktuella
              utbildningar. För att åstadkomma en förändring måste det för de
              personer som i dag utbildas för att jobba med till exempel medicinsk
              forskning ingå som en naturlig del av utbildningen. Jag vill därför
              yrka bifall till reservation 5.
            </seg>
            <seg xml:id="i-4b419d578be38d1f-0">
              Herr talman! Även efter detta beslut finns det all anledning
              att följa frågan noga. Det behövs ett politiskt ledarskap för
              att hålla uppe tryck i frågorna och för att de personer som jobbar
              med detta ska ha mandat och stöd för att göra det på bästa sätt.
            </seg>
            <seg xml:id="i-2e85df16e67639c7-0">
              Avslutningsvis vill jag återkomma till det som jag började med,
              alltså till alla de frågor som inte finns med i betänkandet.
            </seg>
            <seg xml:id="i-a362ad66d4a27257-0">
              Regeringen har dragit många djurskyddsfrågor i långbänk. Innan
              djurskyddslagsutredningen kom avslogs alla våra motioner med hänvisning
              till utredningen. Efter att utredningen kom avslås alla motioner
              med hänvisning till att utredningen bereds. Det finns ständigt
              en antydan om att en proposition väntar runt hörnet. Nu hoppas
              vi att den också kommer och, som sagt, att den tar fasta på de
              bra förslag som finns i utredningen. Annars har vi att se fram
              emot ett mycket anorektiskt bokslut över åtta års borgerlig djurskyddspolitik,
              ett bokslut över missade chanser. Det finns ett stort och brett
              stöd, här i riksdagen och bland det svenska folket, för att genomföra
              förbättringar av djurskyddet, om regeringen vill.
            </seg>
            <seg xml:id="i-a7ae7696d06ad14d-0">
              Herr talman! Nu är vi inne i elfte timmen. Om de borgerliga partierna
              verkligen vill ha ett djurskydd som ligger i framkant, som de
              ofta säger, är det verkligen upp till bevis nu.
            </seg>
          </u>
          <note type="speaker" xml:id="i-2727ec564624c744-0">
            Anf. 187 HELENA LEANDER (MP):
          </note>
          <u who="helena_leander_75e865" xml:id="i-000e2604c24d5d23-0">
            <seg xml:id="i-aa1ca49df013c194-0">
              Herr talman! Jag har också stått i den här talarstolen ett antal
              gånger och undrat när djurskyddslagen kommer. Men nu ska vi väl
              ändå tro att den kommer den 18 mars och hoppas att den blir bra.
              Det vi kan glädja oss åt i dag är att man redan nu – redan nu,
              efter två år – kommer med förslaget om att förbjuda sexuella handlingar
              mot djur. Det är jag glad för. Jag tänkte inte säga mycket mer
              om det utan i stället prata om djurförsök som är den andra delen
              i propositionen.
            </seg>
            <seg xml:id="i-0139c0fb405096a1-0">
              Djurförsök har ett inneboende problem. Om vi ska kunna dra några
              slutsatser från djurmodeller och hur de ska fungera i människor
              måste djur och människor vara ganska lika. Men ju mer lika vi
              är, djur och människor, desto svårare blir det att rättfärdiga
              de här försöken moraliskt. Om det är fel att göra något mot människor,
              varför är det då rätt att göra något liknande mot andra varelser
              som är så lika oss? Den spänningen bär vi alltid med oss när vi
              pratar om djurförsök.
            </seg>
            <seg xml:id="i-727a1316d188fab9-0">
              Den glada nyheten är att utvecklingen av alternativ till djurförsök
              går starkt framåt. Cellmodeller blir alltmer avancerade. Man kan
              till exempel koppla ihop celler på membran till en sorts mänsklig
              hud, och så kallade organs on chip kan bygga ihop olika organmodeller
              som interagerar med luft och vätskor och låter forskarna studera
              vad som händer i något som motsvarar mänskliga organ.
            </seg>
            <seg xml:id="i-b73d607a6e35dd18-0">
              Särskilt inom den nya toxikologin händer mycket spännande. Genom
              att identifiera händelsekedjor och mekanismer bakom toxiska reaktioner
              kan en kombination av moderna metoder som cellbaserade tester,
              kemiska analysmetoder, datorbaserade metoder och genomik utvecklas
              och användas för att utvärdera kemikaliers risker.
            </seg>
            <seg xml:id="i-ffdb640efc5be011-0">
              Det är förstås glada nyheter inte bara för de djur som slipper
              framleva sina dagar i bur och utsättas för mer eller mindre plågsamma
              experiment utan också i högsta grad för oss människor. Djurförsök
              är både dyra och många gånger osäkra. Skillnaden mellan hur olika
              arter reagerar gör att resultat från djurförsök inte automatiskt
              är överförbara till människor. Här erbjuder modeller baserade
              på mänskliga celler och vävnadssystem en stor fördel. Med automatiserade
              testsystem blir det också möjligt att testa ämnen i betydligt
              fler dosintervaller och i fler kombinationer av kemikalier än
              om varje variant ska testas på djur. Det är värdefullt inte minst
              när man ska testa kombinationseffekter av kemikalier.
            </seg>
            <seg xml:id="i-a4640c47f714d091-0">
              Trots att djurfria försök alltså kan innebära stora fördelar
              inte bara ur djurens utan också ur vetenskaplig synvinkel är det
              ingenting som kommer automatiskt. Standarder för hur man ska göra
              har genom tiderna byggts upp med djurförsök som norm, och för
              att ersätta dem med nya metoder måste dessa valideras och spridas.
              Här finns en inneboende tröghet som inte ska underskattas.
            </seg>
            <seg xml:id="i-42d56c2683f4607c-0">
              En del av oss hade tidigare i dag förmånen att vara med på ett
              seminarium om djurförsök. Vi fick bland annat höra hur en tidigare
              anställd vid Astra Zeneca som jobbat med 3R-frågor hade mötts
              av mycket fördomar om hur 3R-arbetet egentligen påverkade och
              om det inte fanns risk för att det skulle bli vetenskapligt mindre
              säkert. Men när hon visade på olika konkreta exempel som de hade
              genomfört och där man rentav fått bättre försöksupplägg och säkrare
              resultat började fördomarna så sakteliga skingras.
            </seg>
            <seg xml:id="i-3080433cd454205e-0">
              Det är mycket positivt att få höra sådana berättelser, men det
              visar också att det finns mycket att jobba med. Det här är ingenting
              som kommer av sig självt. Att regeringen nu följer 3R-utredningens
              förslag och inrättar ett kompetenscentrum för 3R-frågor är därför
              välkommet. Det, tillsammans med en handlingsplan för att minska
              antalet djurförsök, har vi från Miljöpartiets sida länge efterlyst.
            </seg>
            <seg xml:id="i-1115f91cabcae64a-0">
              I dag ser vi tyvärr att det saknas ett sammanhållet arbete i
              3R-frågor och att de djurförsöksetiska nämnderna inte har den
              kompetens de behöver ha tillgång till för att kunna göra sitt
              jobb, att verkligen pröva varje enskilt djurförsök och se om det
              finns bättre alternativ. Det är ingenting som man slentrianmässigt
              kan släppa igenom, utan vid varje försök måste man veta om det
              finns bättre alternativ, alternativ som kanske innefattar färre
              djur, alternativ som är mindre plågsamt för djuren eller kanske
              alternativ där det inte är några djur inblandade över huvud taget.
            </seg>
            <seg xml:id="i-2be469188e737ee8-0">
              Jag tror att 3R-centrumet kan bli ett viktigt nav för att sprida
              kunskap om nya metoder och stödja nämnderna i deras arbete. Men
              om det ska bli lyckosamt och verkligen bli en stark kraft i arbetet
              behövs resurser. Det framgick också tydligt vid det seminarium
              som en del av oss deltog i tidigare i dag. Det behövs pengar för
              att kunna göra jobbet, och vi har från Miljöpartiets sida anslagit
              medel i vårt budgetalternativ. Däremot satsar regeringen ingenting
              när man inrättar centret. Det är synd. Det är också synd att regeringen
              inte gör större satsningar på själva forskningen om alternativa
              djurförsök. Från Miljöpartiets sida skjuter vi även där till ytterligare
              resurser för att de duktiga svenska forskare som i dag vill forska
              om alternativa metoder men inte alltid får chansen eftersom pengarna
              inte räcker till ska få den chansen.
            </seg>
            <seg xml:id="i-19e0726de2978579-0">
              Även om 3R-centrumet kan bli en viktig kraft i 3R-arbetet och
              ett viktigt stöd för de djurförsöksetiska nämnderna behövs också
              förändringar ute i de regionala nämnderna. Om man som ledamot
              i en sådan nämnd ska ha förutsättningar att pröva om det enskilda
              försöket uppväger kravet på att nyttan står i proportion till
              lidandet för djuren krävs mycket kunskap om vilka alternativ som
              finns. Det är först när man vet det som man kan ta ställning till
              om ett försök är berättigat eller inte. Det är i dag svårt, vilket
              framkom tydligt på seminariet. Man har ideellt arbetande ledamöter
              som ska kunna allt – sätta sig in i svåra, komplicerade ansökningar
              på många sidor och omfattande många djur.
            </seg>
            <seg xml:id="i-58f02e312903689f-0">
              Här behövs stöd och någon form av handläggare som kan bidra till
              att göra en genomlysning så att prövningen kan göras såsom det
              är tänkt. Genom att anställa sådana handläggare vid nämnderna
              skulle nämndledamöterna kunna få tillgång till kompetens om sådant
              som alternativa metoder, veterinärmedicin, etologi och etik. En
              annan viktig förändring som krävs är att det ska vara möjligt
              att överklaga även ansökningar som bifalls, alltså sådana som
              inte borde ha bifallits. I dag är det bara möjligt för den som
              fått sin ansökan avslagen att överklaga. Det skapar viss obalans.
            </seg>
            <seg xml:id="i-1532ced08bdbd238-0">
              De djurförsöksetiska nämnderna ska som sagt pröva nyttan med
              försöken mot djurens lidande. För vissa djurförsök kan vi redan
              på förhand slå fast att nyttan inte står i proportion till djurens
              lidande. Så har man gjort i EU när det gäller kosmetikatester.
              Där har man helt enkelt slagit fast att efter ett visst datum
              får man inte testa kosmetika på djur. Man får heller inte sälja
              kosmetika där ingående ingredienser eller den färdiga produkten
              har testats på djur. Det tycker jag är jättebra.
            </seg>
            <seg xml:id="i-6bb1e429667f2b8b-0">
              Vi behöver något motsvarande när det gäller rengöringsmedel och
              liknande hushållsprodukter. Lika lite som det är rimligt att plåga
              djur för att ta fram ytterligare ett schampo när vi redan har
              så många schampon, när det finns många alternativa metoder, kan
              man resonera på precis samma sätt när det gäller rengöringsprodukter
              och liknande. Det är inte så många djur inom just EU, vad vi vet,
              som utsätts för dessa tester. Däremot är det fritt fram att importera
              både produkter och ingredienser som testats på djur utomlands.
              Om EU som stor marknad ställde ett sådant krav skulle det bli
              ett starkt tryck på tillverkarna att använda andra metoder, till
              glädje för många djur.
            </seg>
            <seg xml:id="i-6fbce65c1ab58d59-0">
              Allra sist, herr talman, vill jag säga något om djurförsök i
              utbildningssyfte. Det är viktigt att man redan i utbildningarna
              får in den positiva utveckling som skett inom alternativmetoderna.
              Det är där framtidens forskare utbildas, och då måste vi få in
              de nya metoderna i utbildningarna. Därför yrkar jag bifall till
              reservation 5.
            </seg>
          </u>
          <note type="speaker" xml:id="i-f54666a7b46e2c88-0">
            Anf. 188 JOSEF FRANSSON (SD):
          </note>
          <u who="josef_fransson_b32cdd" xml:id="i-6367bd4c2034b431-0">
            <seg xml:id="i-d5ee5b05e4953b74-0">
              Herr talman! Sverige har en lång tradition av ett starkt djurskydd
              som är väl förankrat hos våra medborgare. Det är en inställning
              som innebär att vi bryr oss om djur och deras välmående.
            </seg>
            <seg xml:id="i-fb1be30a4b015fbb-0">
              Att se djurens unika egenvärde och att de behandlas med respekt
              är mycket viktigt för Sverigedemokraterna. Djur som far illa väcker
              med rätta starka känslor. Attacker på djur som inte kan försvara
              sig själva upprör och väcker ilska. Därför är det välkommet att
              regeringen kommer med ny lagstiftning på området. Sverigedemokraterna
              ställer sig i huvudsak bakom de förslag som regeringen hittills
              presenterat. Men i några avseenden tycker jag att det haltar.
            </seg>
            <seg xml:id="i-32f9208fac9da127-0">
              I dag debatterar vi bland annat förslaget om att äntligen förbjuda
              sexuella handlingar med djur. Det fick regeringen lite motvilligt
              släppa igenom då en enad opposition pressade fram den lagändringen
              i riksdagen. Nu förstår alla att även om man inte vill lagstifta
              om ett förbud mot sexuella handlingar med djur betyder det givetvis
              inte att man är positivt inställd till fenomenet, men jag kan
              ändå tycka att det är märkligt att sätta sig emot en sådan lagändring,
              vilket nuvarande regering på numera klassiskt manér gjorde under
              förra mandatperioden. Pratar man om detta med folk tror de flesta
              att man skojar när man säger att tidelag är fullt lagligt. Nu
              ändrar vi dock på det och det är bra. Morallagstiftning eller
              inte, någon ordning får det vara!
            </seg>
            <seg xml:id="i-10cb7cb8d80210fe-0">
              Herr talman! Sverigedemokraterna har i detta betänkande en reservation
              som egentligen består av flera delar där vi tycker att regeringens
              förslag på området inte når ända fram. Den föreslagna lagstiftningen
              som straffbelägger sexuella handlingar med djur har främst till
              syfte att förhindra djurs lidande. Av den anledningen borde ett
              förbud mot sexuella handlingar med djur placeras i anslutning
              till den redan befintliga regeln om djurplågeri i 16 kap. 13 §
              brottsbalken, inte som föreslagits i djurskyddslagen. Det har
              i remissrundan även framförts av både Justitieombudsmannen och
              Lagrådet.
            </seg>
            <seg xml:id="i-0106c48b4c6d969a-0">
              Vidare har Lagrådet i sitt remissvar anfört att det synes svårt
              att finna några skäl till att inte också andra djur än de som
              inryms under djurskyddslagen skulle omfattas av förbudet. Även
              detta talar för att ett förbud lämpligen bör placeras i brottsbalken.
            </seg>
            <seg xml:id="i-75b134f2537d1b8c-0">
              Som en logisk följd av att riksdagen förbjuder tidelag menar
              vi att även organisering, upprätthållande av lokaler, förmedling
              av olaglig kontakt mellan människa och djur och annat främjande
              av sådan verksamhet ska kriminaliseras enligt nu gällande systematik
              för brottsbalkens regler om sexualbrott. Förbudet bör kompletteras
              med lagregler om förbud mot djurkoppleri, vilket också det i första
              hand hör hemma i brottsbalken.
            </seg>
            <seg xml:id="i-5a5ce214c75abab6-0">
              Att djur tillhandahålls för sexuella ändamål må vara sjukt, men
              är likväl en realitet. År 2008 kunde man i medier läsa om slutna
              sällskap där gästerna mot betalning fick förgripa sig mot hästar,
              hundar och andra djur. Tidningen Expressen gjorde en kartläggning
              av en lång rad svenskar som i olika omfattning ingick i dessa
              nätverk, varav flera också erbjöd djur till andra. Man kan utgå
              från att detta förekommer än i dag, även om man såklart hoppas
              att det sker i en försvinnande liten omfattning.
            </seg>
            <seg xml:id="i-92f56c76a5c7a739-0">
              Trots att denna vetskap knappast kan ha undgått särskilt många
              har regeringen valt att inte föreslå direkta förbud mot att tillhandahålla
              djur för sexuella ändamål för andra, vilket kan tyckas smått absurt.
              Jag tycker inte heller att man från majoriteten i detta betänkande
              motiverat fadäsen att man valt att inte kriminalisera även detta.
            </seg>
            <seg xml:id="i-709ff90ed8bbed03-0">
              Att hålla djur för sexuella ändamål för andra – vi kan kanske
              kalla det djurbordeller – är alltså även fortsättningsvis fullt
              lagligt såvida man inte själv utför en sexuell handling. Jag gissar
              att vi får anledning att återkomma till ämnet längre fram.
            </seg>
          </u>
          <note xml:id="i-fbe8bb340387fafd-0">
            Med detta yrkar jag bifall till reservation nr 1 i betänkandet.
          </note>
          <note type="speaker" xml:id="i-c3e69cfe9ddc53bf-0">
            Anf. 189 JENS HOLM (V):
          </note>
          <u who="jens_holm_9bd66a" xml:id="i-dddc9e7daf36b790-0">
            <seg xml:id="i-52834d407a262f9d-0">
              Herr talman! I november 2011 kom ett väldigt omfattande betänkande,
              en utredning om en ny djurskyddslag. Vi hade då haft en utredare
              som arbetat i över ett år med att gå igenom den svenska djurskyddslagstiftningen
              avseende djur i djurförsök, djur i det så kallade lantbruket –
              grisar, kossor, hönor, kycklingar – djur i transporter och en
              mängd andra områden där djur används och utnyttjas i Sverige.
              I mer än två års tid har regeringen haft det här betänkandet på
              sitt bord.
            </seg>
            <seg xml:id="i-f20aff225c672995-0">
              Vad har då regeringen gjort av detta? Jo, vi debatterar i kväll
              ett förslag om att förbjuda sexuellt umgänge med djur, så kallat
              tidelag. Det är jättebra. Vänsterpartiet står helt och hållet
              bakom detta. Vi debatterar också ett förslag om att ta fram ett
              så kallat 3R-centrum, ett centrum som ska arbeta med att förfina,
              begränsa och ersätta djurförsök. Även det är jättebra. Vänsterpartiet
              har länge varit pådrivande i riksdagen för inrättandet av just
              ett 3R-centrum.
            </seg>
            <seg xml:id="i-45d90650c7c29364-0">
              Men på alla de andra otroligt viktiga områden där djur används
              och utnyttjas i Sverige blev det ingenting från regeringen. Nu
              har regeringen efter påtryckningar – från många av oss i den här
              församlingen, från djurrätts- och djurskyddsorganisationer, från
              konsumenter, från engagerade medborgare – lovat att återkomma
              med något som de kallar ett förslag till en ny djurskyddslag.
              Ingen av oss här vet om det kommer en ny djurskyddslag från regeringen
              nu till våren, men låt oss hoppas det.
            </seg>
            <seg xml:id="i-c9fdcda2cbd7c3df-0">
              Avseende det som vi debatterar i kväll välkomnar Vänsterpartiet
              som sagt förslaget om ett så kallat 3R-centrum. Det är viktigt.
              Mer än 700 000 djur utnyttjas och dödas i djurförsök varje år
              i Sverige. Det är ungefär 2 000 råttor, möss, kaniner och många
              andra djur om dagen. Då har jag inte räknat med de ungefär fem
              miljoner fiskar som används i djurförsök varje år. Det är alltså
              väldigt många djur. Det är mycket bra att vi har ett förslag om
              inrättande av ett 3R-centrum, som ska arbeta med att – hoppas
              jag – minska antalet djurförsök.
            </seg>
            <seg xml:id="i-f5fe99dc7ad45527-0">
              Går det då verkligen inte att göra mer än just detta? Jo, det
              gör det. Till att börja med skulle jag vilja fråga representanterna
              från regeringspartierna: När får vi se det här 3R-centrumet i
              verkligheten? I regeringens förslag står det att det bör inrättas
              ett 3R-centrum. Så formulerar sig regeringen ofta, och det kan
              jag leva med. Men om man tittar noga ser man att det inte finns
              ett enda öre med i förslaget till inrättande av det här centrumet.
              Jag undrar: Hur ska man i Sverige kunna inrätta en ny organisation
              som ska arbeta systematiskt med att förfina, ersätta och minska
              djurförsöken ifall man inte får pengar?
            </seg>
            <seg xml:id="i-d4373a58676de9db-0">
              Det står i regeringens förslag att centrumet ska bildas inom
              ramen för Jordbruksverkets ordinarie verksamhet. Därför säger
              vi i Vänsterpartiet att det behövs nya resurser till 3R-centrumet.
              Vi anslår 15 miljoner kronor varje år för det här centrumet och
              för att man ska upprätta en handlingsplan för att minimera antalet
              djur i djurförsök. En sådan handlingsplan är väldigt viktig.
            </seg>
            <seg xml:id="i-e3c0a9d1593f4107-0">
              I det här betänkandet ser vi ett steg i rätt riktning, nämligen
              att regeringen föreslår att de myndigheter som sysslar med djurförsök
              ska arbeta systematiskt enligt 3R-principerna, alltså för att
              ersätta, förfina och minska antalet djurförsök. Det är jättebra,
              men jag frågar mig varför man inte tar med universiteten, som
              också sysslar med djurförsök. Och varför ålägger man inte också
              de privata företagen, som står för en väldigt stor del av djuren
              som utnyttjas i djurförsök i Sverige, att arbeta systematiskt
              med att minimera antalet djurförsök? Det behövs en separat handlingsplan
              för att minimera antalet djurförsök, och det behövs mer resurser.
            </seg>
            <seg xml:id="i-54065a26126ae082-0">
              Men vi behöver också en helt ny myndighet som står på djurens
              sida. Därför föreslår Vänsterpartiet att det inrättas en djuretisk
              ombudsman. Vi har haft en liknande sådan myndighet i Sverige.
              Den hette Djurskyddsmyndigheten. Något av det första som den borgerliga
              regeringen gjorde var att avskaffa den myndigheten. Motiveringen
              var att man inte ska ha onödiga myndigheter, att det kostar för
              mycket pengar och att myndigheten sysslade med saker som man inte
              behövde syssla med. Detta tycker jag låter märkligt, eftersom
              vi har en regering som har inrättat en mängd nya myndigheter.
              Den har till exempel inrättat en myndighet för att främja exporten
              av svensk krigsmateriel. Där finns det tydligen pengar. Det kan
              man prioritera. Men man kan inte prioritera djuren. Om man nu
              tyckte att Djurskyddsmyndigheten arbetade på ett dåligt sätt borde
              man väl ha sett till att den fokuserade lite mer i sin verksamhet.
              Man skulle inte ha avskaffat den. Djuren vinner inte på att man
              avskaffade en myndighet som stod på deras sida.
            </seg>
            <seg xml:id="i-debfcbb08e415524-0">
              När jag säger att det behövs mer resurser till arbetet med att
              minska djurförsöken i Sverige vill jag understryka att den nationella
              kommitté för skydd av djur inom djurförsöken som finns i dag i
              Sverige inom Jordbruksverket och som har forskare och andra intressenter
              knutna till sig också måste få resurser, så att den kan fullgöra
              sitt arbete. I dag har man inte mer resurser än att man kan betala
              reseersättning för ledamöterna och att de i bästa fall kan få
              en lunch eller en kopp kaffe på sina möten. Men om den nationella
              kommittén ska kunna arbeta så systematiskt som vi vill måste det
              skjutas till resurser.
            </seg>
            <seg xml:id="i-631a14ce52b656cc-0">
              I debatten kommer vi att höra att alla vill värna djuren. Det
              tror jag också. Ingen vill att djur ska fara illa. Men om man
              vill värna djuren på allvar handlar det också om att verkligen
              ta strid för dem. Då måste man i de interna budgetförhandlingarna
              i regeringen stå upp för djuren och säga att vi behöver mer resurser
              för att kunna arbeta systematiskt för djuren.
            </seg>
            <seg xml:id="i-2d72d2604c11cebd-0">
              Vi kanske inte kan sänka skatten för höginkomsttagare, storföretag
              och banker så mycket som vi har sysslat med, utan vi måste ha
              kvar pengar till djuren. Det behövs mer resurser.
            </seg>
            <seg xml:id="i-32b72a3a21517391-0">
              Som jag sade tidigare måste man säga klart och tydligt att det
              behövs myndigheter som står på djurens sida. Det är därför vi
              vill ha en djuretisk ombudsman. Det behövs en handlingsplan för
              att minimera antalet djurförsök som också inkluderar djurförsöken
              hos de privata företagen.
            </seg>
            <seg xml:id="i-1402c87d8109c26d-0">
              Sist men inte minst behöver vi en ny djurskyddslag. Den djurskyddslag
              vi har i dag har vi haft i mer än 25 år. Vi har en utredning med
              mängder av konkreta förslag. Jag hoppas att vi senare i vår får
              se ett konkret förslag från regeringen som innehåller en ny djurskyddslag.
            </seg>
          </u>
          <note type="speaker" xml:id="i-1736febdb4209a01-0">
            Anf. 190 GUSTAV SCHYLLERT (M):
          </note>
          <note xml:id="i-e08396d9f8232e79-0">
            Herr talman! Vi debatterar i dag miljö- och jordbruksutskottets
            betänkande nr 14 Ändringar i djurskyddslagen . Regeringens proposition
            med samma namn tillsammans med tre följdmotioner och 17 motionsyrkanden
            från den allmänna motionstiden utgör inramningen för denna debatt.
          </note>
          <u prev="cont" who="unknown" xml:id="i-2820635a0b93e177-0">
            <seg xml:id="i-3644fe26494acfd9-0">
              Även om det är hela 14 beslutspunkter som detta betänkande är
              uppdelat i tänkte jag uppehålla mig vid tre områden:
            </seg>
            <seg xml:id="i-2e871d1c6efc8943-0">
              Herr talman! Låt mig inledningsvis konstatera att i Sverige ska
              djur ha det bra. Genom att bifalla förslaget i detta betänkande
              kriminaliserar vi sexuella handlingar med djur. Redan i dag är
              djurplågeri förbjudet och förenat med straffansvar. Med denna
              lagändring utsträcker och förstärker vi djurskyddet.
            </seg>
            <seg xml:id="i-ba4f43ed1fee1202-0">
              Man kan väl också med förlov säga att denna fråga varit rätt
              uppmärksammad. Ett tillkännagivande har lämnats till regeringen,
              frågan har utretts och vi har nu fått en proposition. Det har
              också varit uppmärksammade svar på interpellationer. Själva sakfrågan
              är debatterad inte minst i detta sammanhang ett antal gånger,
              och i denna del är vi också helt överens.
            </seg>
            <seg xml:id="i-ef05b8cb6002f7ec-0">
              Herr talman! Det är ingen hemlighet att det pågår djurförsök
              i Sverige. Det är svårt att hävda att frågan om forskning med
              försöksdjur är lätt. Det är svåra avvägningar som måste göras.
              Djuren ska behandlas väl och skyddas mot onödigt lidande och sjukdomar.
            </seg>
            <seg xml:id="i-9ae7b2f8f5caa617-0">
              Samtidigt är forskningen inom vissa områden direkt beroende av
              djurförsök. Ytterst handlar det om forskning på behandlingsmetoder
              för svåra sjukdomar, att vi får fram nya mediciner och om människors
              liv.
            </seg>
            <seg xml:id="i-9470de617ffa1fc0-0">
              Jag tycker därför att det är viktigt att understryka att den
              grundläggande principen för användning av försöksdjur i Sverige
              är den så kallade 3R-principen:
            </seg>
            <seg xml:id="i-ecac08898bc9ac41-0">
              Det handlar om att ersätta, minimera, förfina.
            </seg>
            <seg xml:id="i-e7e5591afcf321af-0">
              Jordbruksverket får därför i uppdrag att bilda ett kompetenscentrum
              för 3R-frågor för samarbete, samverkan och utveckling av dessa
              frågor. Universitet, högskolor, myndigheter, företag och Organisationssverige
              är naturliga samarbetspartner för ett sådant centrum. Härutöver
              bör de myndigheter som är berörda av försöksdjursanvändning få
              i uppdrag att upprätta strategier för sitt 3R-arbete. Det gäller
              Havs- och vattenmyndigheten, Kemikalieinspektionen, Livsmedelsverket,
              Läkemedelsverket, Naturvårdsverket och Statens veterinärmedicinska
              anstalt. Detta sammantaget är en förstärkning av 3R-arbetet.
            </seg>
            <seg xml:id="i-510e0a3fe4f1090b-0">
              Herr talman! De forskningsanslag vi finansierar för utveckling
              av alternativa metoder till djurförsök fyller naturligtvis en
              viktig funktion. Samtidigt är det viktigt att dessa medel används
              effektivt, resultatinriktat och bidrar till att uppnå största
              möjliga nytta. Forskningsstödet ska därför utvärderas oftare än
              vad man gör i dag och framdeles vart femte år.
            </seg>
            <seg xml:id="i-1b49f7ba8d559031-0">
              Jag tycker också det är värt att i detta sammanhang konstatera
              att trots ökade kostnader för forskning har antalet djurförsök
              förhållit sig konstant de senaste åren. Det betyder naturligtvis
              att arbetet med att ersätta, minimera och förfina i den delen
              har varit framgångsrikt. Vi forskar mer, men det är lika många
              djurförsök.
            </seg>
            <seg xml:id="i-98bc3a00cea7566b-0">
              Herr talman! Det svenska djurskyddet är starkt. Det är tydligt
              inte minst vad gäller den prövning som de djurförsöksetiska nämnderna
              gör. Samtidigt är det naturligt att de etiska prövningarna och
              nämndernas arbete ska fokusera på att lämna etiska godkännanden
              eller inte för nya projekt. Projekt som redan är godkända men
              där man vill genomföra tillägg eller ändringar som inte innebär
              en negativ inverkan på försöksdjurens situation föreslås därför
              kunna hanteras av djurskyddsorganen.
            </seg>
            <seg xml:id="i-54e1dbd27ed781b9-0">
              Alla som använder, föder upp, tillhandahåller eller förvarar
              försöksdjur ska ha just ett djurskyddsorgan. Det ska bestå av
              en föreståndare, en försöksdjursveterinär eller expert, forskare
              och en representant för personalen som sköter djuren. På detta
              sätt avlastas de djurförsöksetiska nämnderna, och det bidrar till
              att djurskyddsfrågorna synliggörs och stärks. Men det innebär
              också att de planerade tilläggen eller ändringarna kan genomföras
              snabbare, vilket naturligtvis är till fördel för forskningen.
            </seg>
            <seg xml:id="i-65bcaed148963f00-0">
              Det leder till minskad administration, mindre tidsfördröjning
              och snabbare forskning. Detta tillsammans med att 3R-centrumet
              ska hjälpa till att samordnat höja kompetensen i de djurförsöksetiska
              nämnderna borgar för ett stärkt djurskydd.
            </seg>
            <seg xml:id="i-1a250134f2d533c1-0">
              Herr talman! Nu kriminaliserar vi sexuella handlingar med djur.
              Nu etablerar vi ett 3R-centrum. Nu förenklar vi ändringar i etiska
              godkännanden. Med de orden yrkar jag bifall till utskottets förslag.
            </seg>
          </u>
          <note type="speaker" xml:id="i-b353fc8d7a301456-0">
            Anf. 191 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-1">
            <seg xml:id="i-203a170e2e572624-0">
              Herr talman! I regeringens proposition, som jag här håller i
              min hand, föreslår regeringen att myndigheter som är berörda av
              försöksdjursarbete ska stärka sitt 3R-arbete, det vill säga arbetet
              med att ersätta, minimera och förfina djurförsök, genom att ta
              fram strategier för det. De myndigheter som pekas ut är till exempel
              Kemikalieinspektionen, Läkemedelsverket, Livsmedelsverket, Naturvårdsverket
              och så vidare.
            </seg>
            <seg xml:id="i-7556c70703985e78-0">
              Jag tycker att det är väldigt bra. Det känns som att regeringen
              har lyssnat lite på Vänsterpartiet när vi har talat om att det
              behövs handlingsplaner för att minimera antalet djur i djurförsök.
              Men jag är lite besviken på att man inte löper linan ut och ser
              till att alla som bedriver djurförsöksverksamhet omfattas av det
              systematiska 3R-arbetet.
            </seg>
            <seg xml:id="i-70cb089c20cc6f7b-0">
              Jag skulle därför vilja fråga Gustav Schyllert varför man i förslaget,
              som för övrigt står på s. 27 och framåt, inte tar med högskolor
              och universitet där det bedrivs mycket djurförsök och varför man
              inte också omfattar privata företag där det bedrivs väldigt mycket
              djurförsök. Det skulle jag vilja veta.
            </seg>
            <seg xml:id="i-d21538f388fff81f-0">
              Sedan skulle jag också vilja fråga angående kompetenscentrumet
              för 3R, som vi i Vänsterpartiet välkomnar. Vi är självklart måna
              om att det upprättas inom rimlig tid och att det finns erforderliga
              resurser för att inrätta 3R-centrumet.
            </seg>
            <seg xml:id="i-aa99abdb2d0ce72f-0">
              Jag vill därför fråga Gustav Schyllert, som kommer från det parti
              som innehar finansministerposten: Hur ska ni finansiera detta,
              och när får vi se 3R-centrumet i verkligheten?
            </seg>
          </u>
          <note type="speaker" xml:id="i-8fe746750e0e63a5-0">
            Anf. 192 GUSTAV SCHYLLERT (M) replik:
          </note>
          <u xml:id="i-b3291f1547b71e6c-17" who="unknown">
            <seg xml:id="i-0677fdaf32ee1029-0">
              Herr talman! Precis som Jens Holm sade framgår det av betänkandet
              att finansieringen ska ske inom det förvaltningsanslag som Jordbruksverket
              har i dag. För framtiden är det så att varje budget är unik och
              behandlas i särskild ordning, i synnerhet om man har ett samlat
              förslag.
            </seg>
            <seg xml:id="i-404fcc53d166a779-0">
              Varför ska inte utbildningsanordnare, universitet, högskolor
              och så vidare omfattas av kravet på eller idén om handlingsplaner?
              Jag tycker ändå att det är viktigt att inledningsvis säga att
              vi har ett restriktivt regelverk kring djurförsök. Det har vi
              i dag. Det är inte alla utbildningar som får använda sig av djurförsök,
              utan det ska finnas krav i läroplaner och annat.
            </seg>
            <seg xml:id="i-23f71b56fd645e19-0">
              Om man håller försöksdjur på det sätt som jag föredrog tidigare
              ska man ha ett djurskyddsorgan. I djurskyddsorganets uppgift ingår
              bland annat att arbeta med ersättning, begränsning och förfining.
              Begränsning är nyckelordet i sammanhanget.
            </seg>
            <seg xml:id="i-b1273e75eb9f5013-0">
              Eftersom Jens Holm är så noga med att påpeka detta med resurser
              kan jag inte undgå att fråga vilka skatter han och Vänsterpartiet
              avser att höja för att få fram alla dessa resurser. Jag tror att
              ordet resurser var det mest använda ordet i Jens Holms inlägg.
            </seg>
            <seg xml:id="i-15249855fe4419a4-0">
              Vilka skatter ska höjas, och vem ska betala det? Och framför
              allt: Vilket underlag finns för detta? Du måste naturligtvis prata
              ihop dig med dina kompisar. Vilka skatter ska höjas – blir det
              dina, Socialdemokraternas eller Miljöpartiets? Eller blir det
              allas – ska vi lägga ihop dem? Det får du gärna svara på, Jens
              Holm.
            </seg>
          </u>
          <note type="speaker" xml:id="i-8879d9e7f97afc08-0">
            Anf. 193 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-2">
            <seg xml:id="i-4e2dd66dc9ae2dcd-0">
              Herr talman! Jag tackar för svaret. Jag ska svara på frågan om
              skatterna. Jag hade också en konkret fråga: När får vi se 3R-centrumet
              i verkligheten?
            </seg>
            <seg xml:id="i-c6f9b9b2264ef67f-0">
              Jag skulle även vilja fortsätta med frågan om finansiering. Eftersom
              3R-centrumet ska inrättas inom ramen för Jordbruksverkets ordinarie
              verksamhet kan jag inte tolka det på annat sätt än att verket
              måste dra ned på något annat för att ha råd att inrätta kompetenscentrumet
              för 3R. Gustav Schyllert kanske kan svara på vad Jordbruksverket
              ska dra ned på.
            </seg>
            <seg xml:id="i-a96354c394331f68-0">
              Jag tycker att detta är väldigt olyckligt, för vi behöver mer
              pengar till djurskyddet. Vi i Vänsterpartiet har anslagit 15 miljoner
              extra för att arbeta systematiskt med att minimera och förfina
              djurförsöken i Sverige.
            </seg>
            <seg xml:id="i-2f31e7b133a71384-0">
              Vi har därutöver anslagit 15 miljoner för inrättandet av en djuretisk
              ombudsman. Det är helt och hållet finansierat i vår budget. Vi
              måste erkänna att det är ganska lätt att finansiera det, eftersom
              vi inte köper de stora skattesänkningar för storföretag, banker
              och redan välbeställda människor i Sverige som Moderaterna och
              de borgerliga har gjort under de sju och ett halvt år de hittills
              har styrt.
            </seg>
            <seg xml:id="i-2d3628ef1de1becf-0">
              Jag skulle också vilja fråga om de strategiska planer för 3R
              som våra myndigheter ska arbeta med. De omfattar inte privata
              företag eller universitet. Gustav säger att universiteten har
              djurskyddsorgan. Det är bra att man har infört sådana krav, men
              jag tycker att man borde vara konsekvent och säga att även de
              ska ha strategiska planer för 3R, precis som de privata företagen.
              Varför inför man inte det?
            </seg>
          </u>
          <note type="speaker" xml:id="i-4a1053045f7b142a-0">
            Anf. 194 GUSTAV SCHYLLERT (M) replik:
          </note>
          <u xml:id="i-96064478eadd799e-0" next="cont" who="unknown">
            <seg xml:id="i-8795ae4b6dee3920-0">
              Herr talman! När får vi se 3R-centrumet? Ja, det arbetet vidtar
              nu. Först ska vi behandla betänkandet. Sedan har vi den konstitutionella
              ordningen och det sätt på vilket riksdag och regering förhåller
              sig till varandra. Vi har att vänta på de beslut, förordningar,
              regleringsbrev eller annat som regeringen kommer att hantera detta
              genom.
            </seg>
            <seg xml:id="i-d2b5167ebb3b7ac0-0">
              Sedan säger Jens Holm att om man ska göra som vi har sagt, det
              vill säga finansiera detta inom ramen för förvaltningsanslagen,
              innebär det att man måste dra ned på något annat. Så är det inte.
              Varför måste man det? Det finns naturligtvis möjlighet att göra
              effektiviseringar. Inte minst Vänsterpartiet brukar nämna möjligheten
              till produktivitetshöjningar i offentlig sektor när de pratar
              om arbetstidsförkortning. Det borde gälla i det här fallet också.
            </seg>
            <seg xml:id="i-21006f8d2f8ea87c-0">
              Jens Holm säger slutligen att de har finansierat allt. Ja, det
              är möjligt att Vänsterpartiet har finansierat det, men det är
              inte så att Vänsterpartiets budget allena kommer att gälla. Den
              måste inkorporeras och de måste samarbeta med de andra rödgröna
              partierna.
            </seg>
            <seg xml:id="i-35bba520a9749866-0">
              Vilka skattehöjningar får vi då? Den frågan ställde jag utan
              att få något svar. Jens Holm har nämligen en debatteknik där han
              bara svarar för sig själv, medan vi tar ansvar för en helhet.
              Om inte annat tycker jag att det hade varit ärligare mot väljarna
              att beskriva helheten och hur man vill göra.
            </seg>
          </u>
          <note xml:id="i-c83dd4cc68dd070f-0">
            Anf. 195 ANITA BRODÉN (FP):
          </note>
          <u prev="cont" who="unknown" xml:id="i-2820635a0b93e177-1">
            <seg xml:id="i-9c6c53ac3c71e3fe-0">
              Herr talman! Min och Folkpartiets förväntan har varit mycket
              stor på att alliansregeringen ska ta ytterligare steg framåt på
              djurskyddsområdet. Därför ser jag fram emot att snart och äntligen
              få debattera förslag om en ny djurskyddslag, med utgångspunkt
              i Eva Erikssons utredning.
            </seg>
            <seg xml:id="i-f11ea59d9ebd22e5-0">
              Dagens betänkande rör endast några – men inte desto mindre väsentliga
              – ändringar i djurskyddslagen, bland annat sexuella handlingar
              med djur och djurförsök.
            </seg>
            <seg xml:id="i-2c8edf709b269a4e-0">
              Herr talman! Att Sverige har ett starkt och gott djurskydd i
              jämförelse med åtskilliga länder råder det nog ingen tvekan om.
            </seg>
            <seg xml:id="i-7888ff81bce3bfd1-0">
              Det är dess värre också oomtvistat att det trots detta uppdagats
              missförhållanden, varför behov finns av regelverk och sanktioner,
              ägaransvar och utökad insikt kring djurs naturliga beteenden.
              Mycket av detta kommer att klargöras i djurskyddspropositionen,
              där ett helhetsgrepp kommer att tas.
            </seg>
            <seg xml:id="i-4a525e3fa7868467-0">
              Herr talman! En stor majoritet i riksdagen delar regeringens
              bedömning att frågan om sexuella handlingar med djur ska läggas
              in under djurskyddslagen. Djurskyddslagstiftningen ska vara förebyggande
              och bygga på att djur hanteras respektfullt.
            </seg>
            <seg xml:id="i-a0f1375d31ba7633-0">
              Djurskyddslagstiftningens övergripande syfte enligt 1 §, som
              kan uppfattas som en portalparagraf, är att djur ska hanteras
              väl och skyddas mot onödigt lidande. Att göra ytterligare en förstärkning
              gällande sexuella handlingar mot djur är både välkommet och bra.
            </seg>
            <seg xml:id="i-ee5ffdd4cbe346a4-0">
              En annan fråga som har engagerat många i såväl Folkpartiet som
              andra partier handlar om försöksdjur. Den grundläggande princip
              vi har hört upprepas här ett antal gånger, herr talman, den så
              kallade 3R-principen – replacement, reduction, refinement, alltså
              ersätta, begränsa och förfina – innebär att djurförsök inte får
              utföras om man kan använda en annan, djurfri metod för att uppnå
              resultatet. Där har vi regionala djurförsöksetiska nämnder som
              gör bedömningen.
            </seg>
            <seg xml:id="i-82c557ecb21d29bd-0">
              Men det är fortfarande så att djurförsök är en förutsättning
              för att finna behandlingsmetoder för svåra sjukdomar. Vi lever
              i en värld där detta fortfarande är nödvändigt.
            </seg>
            <seg xml:id="i-cc4b0452c02c22ea-0">
              Glädjande nog sker det en viktig utveckling på området. Häromdagen
              hade jag möjlighet att lyssna på ett radioprogram där man tog
              upp och beskrev den forskning som pågår i Sverige på det här området
              för att ta fram alternativa metoder. Det handlar bland annat om
              så kallade 3D-modeller av hud, stamceller, organ på mikrochips
              och avancerade datormodeller.
            </seg>
            <seg xml:id="i-7bba4170f15ac3b7-0">
              Det var en intervju från forskningsinstitutet SP i Borås. De
              är med i ett EU-samarbete för att utvärdera djurfria försöksmetoder.
              I labbet på SP arbetar man bland annat med att godkänna alternativa
              metoder till djurförsök.
            </seg>
            <seg xml:id="i-20f114e6f18b2696-0">
              På Karolinska Institutet arbetar man med inducerade stamceller,
              så kallade iPS-celler, som kan användas för att få fram vilka
              celler som helst. På så sätt får man möjlighet att forska på till
              exempel mänskliga nervceller i stället för att göra tester på
              djur.
            </seg>
            <seg xml:id="i-6b7efdb614536a43-0">
              I USA på Harvarduniversitetet forskas det på artificiella organ
              på mikrochip, ännu mer likt en människa och ännu mer relevant
              som alternativ till djurförsök. På Umeå universitet avslutningsvis
              forskas det på avancerade datormodeller som man kan använda för
              att generalisera mellan ämnen och på så sätt prioritera bort mängder
              med djurförsök.
            </seg>
            <seg xml:id="i-a785e3c86d95240b-0">
              Det är viktigt, hörde jag också i det här radioprogrammet, att
              man kan sammanlänka de olika systemen, för att på så sätt kunna
              översätta till en mänsklig varelse och vad som händer och sker
              i en människa.
            </seg>
            <seg xml:id="i-69e7bf5c99986070-0">
              Detta är några exempel på genombrott och vinn-vinn-situationer
              då det finns artskillnader – det ska vi inte glömma – mellan människor
              och olika djur som medför ganska stor osäkerhet vid utprovning
              av mediciner. Vi har också problematiken att använda djur vid
              djurförsök.
            </seg>
            <seg xml:id="i-e89689bfdc14a923-0">
              I dag, på det seminarium som Helena Leander nämnde, fick vi höra
              om det övergripande målet för alternativa djurförsök: att använda
              högre vetenskaplig kvalitet, att se till att det blir mindre lidande
              för djuren och att nå fram till målet att ha färre försöksdjur.
            </seg>
            <seg xml:id="i-bb0ff12ef2d6fba6-0">
              Jag är mycket nöjd, herr talman, med regeringens förslag att
              inrätta ett kompetenscentrum för 3R-frågor. Det finns ett behov
              av ökad samverkan, ökad samordning, mer strukturer och mer strategier,
              och det gäller också att ta till vara den kunskap som finns på
              området. Sist men inte minst handlar det om validering, att översätta
              från djurförsök till djurfria metoder.
            </seg>
            <seg xml:id="i-6f6c5344f04b99c0-0">
              Det känns naturligt att detta centrum läggs under Jordbruksverket
              och kopplas till den nationella kommittén för skydd av djur som
              används för vetenskapliga ändamål.
            </seg>
            <seg xml:id="i-dc72b645b5dc4acd-0">
              Jag fick mig i dag till livs påpekandet att det nu ankommer på
              Jordbruksverket att organisera kommittén så att direktivets krav
              i akt 49 – som handlar om att ersätta användningen av djur vid
              djurförsök – blir uppfyllt och att den nationella kommittén ges
              en självständig roll.
            </seg>
            <seg xml:id="i-5c1e151963db7892-0">
              Jag vill stryka under vikten av en stark vetenskaplig förankring,
              att den etablerade kontakten med forskarsamhället, som SCAW, utvecklas
              samt att 3R-centrumet ger de stöd och riktlinjer som krävs för
              att berörda myndigheter ska upprätta strategiska planer för sitt
              respektive 3R-arbete.
            </seg>
            <seg xml:id="i-44325367c1994a7c-0">
              I den här frågan – det har också Jens Holm tagit upp – är min
              utgångspunkt att 3R-centrumet är ett nav och att man har automatisk
              kontakt med alla berörda för att det ska kunna bli en helhetsbild.
            </seg>
            <seg xml:id="i-85cd983742335ae9-0">
              Jag vill slutligen stryka under vikten av att erforderliga resurser
              avsätts för utveckling och validering, något som också finns med
              i vårt betänkande i dag.
            </seg>
          </u>
          <note xml:id="i-30a501d5b661b897-0">
            Med detta, herr talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" xml:id="i-3ce1daba485838ed-0">
            Anf. 196 HELENA LEANDER (MP) replik:
          </note>
          <u who="helena_leander_75e865" xml:id="i-fed0f1d7b3876223-0" next="cont">
            <seg xml:id="i-bf4235bb63e27c6e-0">
              Herr talman! Nu blir det mycket prat om det fantastiska seminariet
              som jag och Anita Brodén var på i förmiddags. Ni som inte var
              med kan se det som ett litet referat.
            </seg>
            <seg xml:id="i-1cb9ec7816f42328-0">
              Det kom upp en del spännande frågor, och jag hörde att Anita
              Brodén nämnde en del av dem i sitt anförande. Det gällde bland
              annat frågan om den nationella kommittén för skydd av försöksdjur,
              som enligt försöksdjursdirektivet ska ha en helt fristående roll
              men som i Sverige har blivit väldigt inordnad i Jordbruksverket,
              saknar egen budget och inte har så mycket muskler. Den nationella
              kommittén får en viktig roll i och med inrättandet av 3R-centrumet,
              så som regeringens förslag är utformat, men är fortfarande ganska
              bakbunden.
            </seg>
            <seg xml:id="i-d2d9ef962ff330ca-0">
              Jag undrar lite grann hur Anita Brodén resonerar kring det. Hur
              ska man ge den nationella kommittén den mer fristående roll som
              det är tänkt att den ska ha? Är det en resursfråga eller en organisationsfråga?
            </seg>
            <seg xml:id="i-8847caef53fea3e5-0">
              Då kommer vi in på resursfrågan, som Jens Holm var inne på tidigare.
              Det behövs resurser till den nationella kommittén men också till
              själva 3R-centrumet, för att man ska kunna bli den positiva kraft
              som vi hoppas på.
            </seg>
            <seg xml:id="i-d2a1194cfdbacede-0">
              Hur tänker man sig kunna ge dem muskler utan att ge dem pengar?
            </seg>
            <seg xml:id="i-d305f092d479894b-0">
              Resursfrågan kom upp i olika sammanhang under seminariet. En
              annan sak som jag reagerade på var situationen för de regionala
              djurförsöksetiska nämnderna, som i dag inte ens har några handläggare.
              De får mycket komplexa frågeställningar som de ska ta ställning
              till och mycket tungt material, men de har inga handläggare till
              sin tjänst. Då blir det svårt att göra den svåra avvägningen om
              nyttan står i proportion till djurens lidande, när de inte har
              några som kan komma med underlag.
            </seg>
            <seg xml:id="i-bd782c7f3c3c4ccf-0">
              Från Miljöpartiets sida har vi föreslagit att man skulle kunna
              ge de regionala djurförsöksetiska nämnderna möjlighet att anställa
              handläggare. Är det något som Anita Brodén är beredd att ta till
              sig?
            </seg>
          </u>
          <note xml:id="i-31f6b69fa2bed290-0">
            Anf. 197 ANITA BRODÉN (FP) replik:
          </note>
          <u who="helena_leander_75e865" prev="cont" xml:id="i-ec3e0070773c3d17-0">
            <seg xml:id="i-b3581f8341043151-0">
              Herr talman! Jag tycker att det är mycket som vi som alliansregering
              och som enskilda partier och enskilda ledamöter tar till oss.
              Vi tar till oss mycket av relevant information och kunskap. Jag
              ser detta som ett stort steg framåt. Jag känner också att oppositionen
              har bejakat de beslut som vi kommer att fatta och de förslag som
              kommer från regeringen. Jag tycker att det är glädjande.
            </seg>
            <seg xml:id="i-3194a7afc17bd103-0">
              Jag ser också, som jag beskrev det från talarstolen, 3R-centrumet
              som det viktiga navet. Jag har stor tilltro till att det kommer
              att blir riktigt bra när det hela sätter sig. Nu är det viktigt
              att vi ser att organisationen – för jag ser det i första hand
              som en organisationsfråga – kan vara effektiv och att man kan
              slå samman, att det blir en kraftsamling i de nödvändiga frågor
              som vi lyfter fram. Men det handlar också om – det står det också
              i våra handlingar – att erforderliga resurser ska finnas.
            </seg>
            <seg xml:id="i-99b48fe1f88ba084-0">
              Nu fattar vi detta beslut. Sedan tar det viss tid. Jag vet att
              det nästan finns en frustration och att man vill att det ska gå
              snabbt, och den delar jag. Men jag utgår från att detta inte kommer
              att förhalas, utan här finns en acceptans för att detta ska komma
              på plats snarast möjligt.
            </seg>
            <seg xml:id="i-7a2d0e616690b2f9-0">
              De djurförsöksetiska nämnderna och stödet till dem ber jag att
              få återkomma till i nästa inlägg.
            </seg>
          </u>
          <note type="speaker" xml:id="i-a8dfe9a960ea6aeb-0">
            Anf. 198 HELENA LEANDER (MP) replik:
          </note>
          <u who="helena_leander_75e865" xml:id="i-fed0f1d7b3876223-1" next="cont">
            <seg xml:id="i-a43f27b4fecddfec-0">
              Herr talman! Det står tydligt i propositionen att Jordbruksverket
              ska få klara 3R-centrumet utan ytterligare medel. Om det kommer
              något senare får vi se då. Jag hoppas verkligen att det blir så.
            </seg>
            <seg xml:id="i-c64d9c5b92febd82-0">
              Jag vill återkomma till de djurförsöksetiska nämnderna, för de
              har en oerhört viktig roll. I dag ser vi att nästan alla djurförsöksansökningar
              går igenom. Det skulle hypotetiskt kunna vara så att alla ansökningar
              är så bra att det inte finns något alternativ. Men pratar man
              med ledamöter i nämnderna hör man att många vittnar om att ansökningar
              som faktiskt borde ha stoppats nästan slentrianmässigt går igenom.
              Man har inte alltid resurserna för att kunna kolla vilka alternativ
              som finns.
            </seg>
            <seg xml:id="i-d753b11d0ede260d-0">
              De här ideellt arbetande ledamöterna får verkligen slita som
              djur för att försöka hålla sig ajour med forskningen, vilka alternativ
              som finns, hur man kan minska lidandet i enskilda försök och så
              vidare. Det finns ett stort behov av att ha handläggare så att
              de kan få ett stöd och kan utföra den viktiga uppgift som de är
              satta att utföra.
            </seg>
            <seg xml:id="i-5155a7f135cca9f5-0">
              Det kom också upp en annan fråga som handlade om att ansökningarna
              har blivit oerhört komplexa sedan man införde avgift för förändring.
              Avgiften är per ansökning, och den är inte relaterad till hur
              många djur som omfattas eller något annat.
            </seg>
            <seg xml:id="i-c60c1d9066ce603d-0">
              Det gör att man från forskarhåll ofta bakar ihop så många ansökningar
              som möjligt till en enda ansökan för att det blir billigare. Det
              har gjort det mycket svårgenomträngligt. Det var en som vittnade
              om ansökningar som gällde 50 000 djur, och det är väldigt svårt
              att se det enskilda djuret i detta sammanhang och väga det enskilda
              djurets lidande mot nyttan av försöket.
            </seg>
            <seg xml:id="i-9688f9316265903a-0">
              Därför vill jag fråga: Finns det möjligheter att se över utformningen
              av dessa avgifter för att man ska kunna få någonting som ger mer
              transparenta ansökningar som gör det möjligt att bättre belysa
              detta i de djurförsöksetiska nämnderna?
            </seg>
          </u>
          <note xml:id="i-b51861ed60fcf088-0">
            Anf. 199 ANITA BRODÉN (FP) replik:
          </note>
          <u who="helena_leander_75e865" prev="cont" xml:id="i-ec3e0070773c3d17-1">
            <seg xml:id="i-7cbf75b517a37be2-0">
              Herr talman! När vi nu ser till att 3R-centrumet blir navet,
              att 3R-centrumet placeras under Jordbruksverket och att man får
              detta uppdrag från riksdag och regering utgår jag från att man
              också ser till att organisera sig mycket väl och effektivt. Men
              jag utgår också från att man gör den utvärdering som behövs. Det
              är viktigt.
            </seg>
            <seg xml:id="i-a85595fc8e99789e-0">
              Helena Leander tar upp problematiken kring de djurförsöksetiska
              nämnderna och de frågor och bekymmer de ställs inför. Vad jag
              förstod känner de många gånger att de inte har de resurser som
              de skulle behöva. Detta måste självklart utvärderas och granskas.
            </seg>
            <seg xml:id="i-4755084af32b72b7-0">
              Sedan sker det hela tiden en utveckling. Man lägger kunskap på
              kunskap, och man får erfarenhet. Jag utgår därför från att ärenden
              kan hanteras snabbare och att många ärenden påminner om varandra.
              Det vore konstigt annars.
            </seg>
            <seg xml:id="i-033a83a1fb152282-0">
              Förhoppningsvis sker det en successiv minskning av antalet djurförsök,
              och då blir det en mindre belastning.
            </seg>
            <seg xml:id="i-df0056a7a5628272-0">
              Jag tycker att det är viktigt att vi tar till oss dessa frågor
              och tar denna dialog med Jordbruksverket inför denna organisation
              så att man tar till sig dessa frågeställningar och granskar dem.
            </seg>
          </u>
          <note type="speaker" xml:id="i-965f4cb933f93676-0">
            Anf. 200 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-3">
            <seg xml:id="i-f7b940cb0677d38a-0">
              Herr talman! Jag skulle först vilja fråga Anita Brodén om de
              djurförsöksetiska nämnderna, alltså de nämnder som har en sammansättning
              av forskare, djurskyddsrepresentanter och så vidare och som ska
              granska ansökningarna om djurförsök och sedan avslå dem eller
              godkänna dem. Vi vet att ungefär 99 procent av alla ansökningar
              går igenom.
            </seg>
            <seg xml:id="i-cede78e661da70fc-0">
              Det var en artikel i vår tidning Riksdag man förstår vilket dilemma
              en kvinna på 60-talet utsattes för när det gällde att beställa
              testet.
            </seg>
            <seg xml:id="i-fffa0519ab5d2ce9-0">
              I dag gör vi graviditetstest oerhört enkelt, och det gör vi utifrån
              att man utvecklade den här metoden. Det var ju ett hormon som
              förändrade kaninens äggledare, och man identifierade hormonet
              och gör nu testet utifrån hormonsubstansen i stället. Det är ingen
              som skulle komma på tanken att gå tillbaka till 60-talets djurförsöksmodell
              för graviditetstest, och precis så tror jag att det kommer att
              bli med inrättandet av ett 3R-centrum: Vi kommer att utveckla
              helt nya testmetoder där djurförsök är förlegat.
            </seg>
            <seg xml:id="i-2d4fa467dffcdcf0-0">
              Då måste vi se att vi behöver regelverk som faktiskt möjliggör
              det här. Reach är ett sådant regelverk, och där ser vi det stora
              behovet – vi har hundra tusen kemikalier i omlopp i samhället.
              Vi behöver utveckla metoder för att inom Reach kunna testa ämnen,
              vilket Miljömålsberedningen har föreslagit och som jag hoppas
              och vet att det från regeringen snart kommer ett förslag om till
              riksdagens bord. Det handlar inte bara om att testa ämnen styckevis,
              vilket görs i dag, utan om att testa dem i grupp, för sina inneboende
              egenskaper och för hur man använder dem. Det är ett sätt att effektivisera
              arbetet och minimera antalet djurförsök.
            </seg>
            <seg xml:id="i-55fd92f78663d84d-0">
              Ett annat sätt är att använda metoder som inte innebär djurförsök.
              Helena Leander var inne på det. Det handlar om att identifiera
              händelsekedjan och de mekanismer som finns bakom en toxisk reaktion.
              Det finns en stor möjlighet i det också – det handlar inte bara
              om att man undviker att testa på djur utan även om att man, genom
              att använda mänskliga celler eller vävnadssystem, inte behöver
              få de problem som uppstår när man ska översätta ett djurförsökstest
              och se vad det betyder för människor. Man tjänar in det steget,
              så att säga.
            </seg>
            <seg xml:id="i-2da4dc3796d8d083-0">
              Vi måste då ha regelverk som tydligt öppnar för djurförsöksfria
              metoder i exempelvis Reach. Om man ska testa reproduktionstoxiska
              ämnen föreskrivs tvågenerationstest på djur. OECD:s guidelines
              för detta säger att det räcker med en generation. Om vi skulle
              följa OECD:s guidelines och bara göra en generation skulle vi
              minska antalet djur som behövs, men jag är fullt övertygad om
              att man kan göra minst lika säkra test genom att använda cellmetoder
              och vävnadstester i stället. Det är precis det ett 3R-centrum
              kan hjälpa oss med.
            </seg>
            <seg xml:id="i-378eb04af6c9b2e7-0">
              Det är också precis det som kanske skapar nya affärsmöjligheter
              för svenskt näringsliv. Gudarna ska nämligen veta att det är svårt
              för Astra Zeneca, som håller på med läkemedel, att hitta nya substanser
              som liksom Losec kan bli väldigt framgångsrika. Men man kanske
              kan gå högre upp i värdekedjan och hitta testmetoderna för de
              substanser forskarna sliter med att få fram. Då kan vi erbjuda
              det inom EU och till världen och i stället för att bli framgångsrika
              på läkemedlet eller kemikalien bli framgångsrika på testmetoderna
              som ska godkänna den.
            </seg>
            <seg xml:id="i-2d0180472003c9a3-0">
              Jag tror alltså, fru talman, att det är ett jätteviktigt steg
              vi tar i det här betänkandet. Vi behöver dock ta flera steg –
              vi behöver exempelvis få ett Reach som förnyas, blir innovationsdrivande
              och kan tänka utanför de ramar vi har satt i dag. Med det vill
              jag yrka bifall till förslaget i betänkandet och avslag på samtliga
              reservationer.
            </seg>
          </u>
          <note type="speaker" xml:id="i-fd7c7300cac1dd85-0">
            Anf. 205 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6367bd4c2034b431-1">
            <seg xml:id="i-1367d9ac03727c97-0">
              Fru talman! Det är Centerpartiets minister och departement det
              handlar om när vi pratar om de här frågorna. När det gäller förbudet
              mot sexuella handlingar mot djur som äntligen kommer har vi från
              Sverigedemokraterna motionerat om att vi saknar lagrum för att
              olagliggöra koppleri. I betänkandet har jag haft svårt att hitta
              något svar på vår motion i det avseendet – alltså varför man tycker
              att det är en dålig idé.
            </seg>
            <seg xml:id="i-568f4af3ef654d44-0">
              Det är nämligen så att den nya lagen inte stoppar företeelsen
              att hålla djur för att andra ska få förgripa sig på dem. Med tanke
              på att detta bevisligen förekommer eller åtminstone har förekommit
              – jag har givetvis inte riktigt den insynen att jag kan peka ut
              aktiva verksamheter – tycker jag att man borde anpassa lagstiftningen
              och även kriminalisera den delen. Frågan är varför regeringen
              och departementet inte tycker det.
            </seg>
          </u>
          <note type="speaker" xml:id="i-b607c90c3384f5e8-0">
            Anf. 206 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-0">
            <seg xml:id="i-dcaa18f4ea01b4be-0">
              Fru talman! Jag kan upplysningsvis säga till Josef Fransson att
              det inte är regeringen och departementet som skriver betänkandet,
              utan det är miljö- och jordbruksutskottets kanslis personal. Jag
              har fullt förtroende för dem.
            </seg>
            <seg xml:id="i-2040f0852a59befe-0">
              Jag tycker att det är ett viktigt steg att vi kriminaliserar
              sexuella handlingar med djur. Jag är mindre insatt i det som Josef
              Fransson resonerar kring, koppleri och sådant. Det känns långsökt,
              och jag kan vara fel ute, men genom att vi kriminaliserar sexuella
              handlingar med djur blir hela förfarandet tydligare.
            </seg>
            <seg xml:id="i-b0e133ae2a356201-0">
              Jag kan inte bedöma hur stor frågan är som Josef Fransson nu
              tar upp. Det är utskottskansliets personal som har arbetat fram
              betänkandet, och jag har fullt förtroende för att de har gjort
              en god beskrivning av problematiken. Därmed avslår vi Sverigedemokraternas
              motionsförslag och bifaller brett regeringens förslag om att kriminalisera
              sexuella handlingar med djur.
            </seg>
          </u>
          <note type="speaker" xml:id="i-7604ba78d3992c2b-0">
            Anf. 207 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6367bd4c2034b431-2">
            <seg xml:id="i-9b186b79181d9339-0">
              Fru talman! Tveklöst är det ett steg i rätt riktning. Det tycker
              väl förhoppningsvis de flesta härinne.
            </seg>
            <seg xml:id="i-1607e4ee5555fee7-0">
              Det kom fram exempel i medierna för några år sedan som visade
              att det inte fanns något lagrum för att åtala någon för det som
              då skedde, just att man höll djur för försäljning.
            </seg>
            <seg xml:id="i-199650b4fe63fcf8-0">
              Som jag sade tycker jag att lagstiftningen bör kompletteras med
              detta, även om företeelsen som sådan naturligtvis kriminaliseras
              med det beslut vi fattar när väl omröstningen sker.
            </seg>
            <seg xml:id="i-f73c8c043944ee62-0">
              I övrigt får jag tacka Roger för svaret.
            </seg>
          </u>
          <note type="speaker" xml:id="i-7447687c5acea322-0">
            Anf. 208 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-1">
            <seg xml:id="i-171eb7616069223a-0">
              Fru talman! Det är väl bra att Josef Fransson och jag kan vara
              överens om att det är ett bra steg att vi kriminaliserar sexuella
              handlingar med djur.
            </seg>
            <seg xml:id="i-cc10a7eca98c522c-0">
              Josef Fransson hänvisar till tidningsartiklar för ett par år
              sedan. Nu kommer själva handlingen in i lagstiftningen. Den fanns
              med i lagstiftningen redan då i och med att den föll under djurskyddslagen
              under djurplågeri. Men nu förtydligar vi den, och det tycker jag
              är bra.
            </seg>
          </u>
          <note type="speaker" xml:id="i-27b019279047696b-0">
            Anf. 209 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-4">
            <seg xml:id="i-6c2360eae4f4ea4f-0">
              Fru talman! Roger Tiefensee tog upp företaget Astra Zeneca. Det
              nämns också i betänkandet, där ni konstaterar att de anslår 1
              miljon kronor varje år för alternativ till djurförsök.
            </seg>
            <seg xml:id="i-050560b5ae8a1f43-0">
              Då kunde jag inte låta bli att gå in och titta på Astra Zenecas
              bokslut. För tredje kvartalet 2013 redovisar de en vinst före
              skatt på 1,6 miljarder US-dollar, ungefär 10 miljarder svenska
              kronor. Då tänker jag att om de gör en så stor vinst, borde de
              då inte kunna lägga lite mer pengar än 1 miljon kronor på alternativ
              till djurförsök?
            </seg>
            <seg xml:id="i-d176853532a331ea-0">
              Då kan vän av ordning tycka: Varför ska två politiker i Sveriges
              riksdag stå och bestämma hur mycket Astra Zeneca ska lägga på
              alternativ till djurförsök? Nej, jag tycker inte att vi ska detaljstyra
              sådant.
            </seg>
            <seg xml:id="i-002582830bd581ce-0">
              Det förslag som ni lägger fram här nu är att våra myndigheter
              som gör djurförsök ska åläggas att arbeta strategiskt enligt 3R-principen
              och ta fram handlingsplaner för hur man ska kunna ersätta, förfina
              och minska antalet djurförsök. Men ni föreslår inte det för privata
              företag. Då tycker jag att ni missar en stor del av djurförsöksverksamheten
              i Sverige. Ifall vi ålägger dem att arbeta systematiskt med handlingsplaner
              kring 3R tror jag att vi kan få fram väldigt många alternativ
              till djurförsök och kan spara många djurs liv. Tror inte du det,
              Roger?
            </seg>
          </u>
          <note type="speaker" xml:id="i-26b721e258076763-0">
            Anf. 210 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-2">
            <seg xml:id="i-d84cffcbdee63a21-0">
              Fru talman! Jag är helt övertygad om att Astra Zeneca såväl som
              andra – det kan vara i kemikalieindustrin eller andra – kommer
              att följa med på arbetet när vi skapar ett nationellt kompetenscentrum
              för 3R-frågor.
            </seg>
            <seg xml:id="i-2cea3e0a27e30793-0">
              Sedan tror jag inte att det är vare sig riksdagens eller någon
              annans uppgift att peka med hela handen och säga: Det där företaget
              ska ha ett strategiskt arbete.
            </seg>
            <seg xml:id="i-61c4a98721bf2bfe-0">
              Tro mig, stora svenska företag som är globala jobbar strategiskt.
            </seg>
            <seg xml:id="i-241ddd3ac3ee53e7-0">
              Jens Holm kanske lyssnade på vad jag sade i mitt anförande om
              att se alternativa metoder som ett sätt att minska djurens lidande
              men också som ett sätt att effektivisera hela arbetet. Det tror
              jag är grund nog för att Astra Zeneca och andra bolag kommer att
              jobba strategiskt och redan gör det. Sedan vet jag inte exakt
              hur de redovisar hur många miljoner de lägger på utveckling av
              nya metoder. Men 3R-centrumet är statens, vårt nationella bidrag
              till att effektivisera och minska antalet djurförsök.
            </seg>
          </u>
          <note type="speaker" xml:id="i-2374804c90c69564-0">
            Anf. 211 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-5">
            <seg xml:id="i-0df721e88b649323-0">
              Fru talman! Angående hur mycket Astra Zeneca lägger redovisar
              ni att de lägger 1 miljon kronor till alternativ till djurförsök.
              Jag kan tänka mig att de lägger resurser också på sin interna
              forskning. Det hoppas jag verkligen. Utifrån perspektivet att
              de är ett väldigt stort bolag som gör miljarder i vinst tycker
              jag att de borde kunna få fram mer till alternativ till djurförsök.
            </seg>
            <seg xml:id="i-2ae4c5ef32aef201-0">
              Huvudfrågan är egentligen inte hur mycket de gör i vinst, utan
              huvudfrågan är varför ni ålägger myndigheter att arbeta strategiskt
              enligt 3R-principen och ta fram handlingsplaner för det. Du nämnde
              själv Havs- och vattenmyndigheten, Naturvårdsverket, Kemikalieinspektionen
              och så vidare. Men ni ålägger inte privata företag som arbetar
              med djurförsök att arbeta lika systematiskt och på samma sätt.
              Det är ingen skillnad för djuren om det är en myndighet som gör
              djurförsök eller om det är ett företag.
            </seg>
            <seg xml:id="i-392b2fba3b7f408e-0">
              Vi borde bara vara konsekventa här, eller?
            </seg>
          </u>
          <note type="speaker" xml:id="i-4d224476e2cbacdb-0">
            Anf. 212 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-3">
            <seg xml:id="i-3c0102b156a714f9-0">
              Fru talman! Att vi inrättar ett 3R-centrum är Jens Holm och jag
              helt överens om är ett strategiskt viktigt steg.
            </seg>
            <seg xml:id="i-f953515b82d85803-0">
              När det sedan gäller att vi ger uppdrag till myndigheter är det
              väl naturligt att regeringen, staten, lägger uppdrag till myndigheter.
              I min värld är det inte fullt lika viktigt att regeringen lägger
              uppdrag och ställer krav på det sättet på privata företag. Jag
              vet inte om Jens Holms väg att ålägga Astra Zeneca att göra en
              viss sak går via att först förstatliga Astra Zeneca och sedan
              ålägga dem uppdraget. Jag tror inte att det är bra. Tro mig, Astra
              Zenecas grunduppdrag är att jobba med läkemedel. De håller inte
              på med djurförsök för skojs skull, tro mig. Jag tror att de i
              sin dagliga verksamhet försöker minimera antalet djurförsök och
              hitta ersättningsmetoder. Djurförsök är inte deras kärnverksamhet.
              Deras kärnverksamhet är att hitta substanser som kan rädda människors
              liv, men det tog inte Jens Holm upp någonstans i sitt anförande.
            </seg>
            <seg xml:id="i-268007d1d88b8f93-0">
              När det är svårt att hitta nya substanser och det krävs väldigt
              mycket testmetoder menar jag att det är fullt logiskt och strategiskt
              riktigt för ett privat företag att jobba med djurförsöksfria metoder,
              för det är både effektivare och billigare. Jag tror också att
              det stärker Astra Zenecas varumärke.
            </seg>
            <seg xml:id="i-10cc63f256ec0b79-0">
              De drivkrafter som finns i det privata näringslivet tror jag
              är nog för att de kommer att göra ett strategiskt riktigt arbete.
            </seg>
          </u>
          <note type="speaker" xml:id="i-ef32f5197fa8f4fe-0">
            Anf. 213 IRENE OSKARSSON (KD):
          </note>
          <note xml:id="i-cf88fd439d6c3aa1-0">
            Fru talman! I betänkandet hanteras dels förändringar i djurskyddslagen,
            dels några motioner från den allmänna motionstiden.
          </note>
          <u who="christina_oskarsson_9f59a4" prev="cont" xml:id="i-ff6ffca8ab901e14-0">
            <seg xml:id="i-ec6c3b5118526981-0">
              Ett antal talare före mig har i dag relaterat till det seminarium
              som var här på förmiddagen. Jag tror att det var planerat långt
              innan vi visste att vi skulle ha den här debatten i dag på eftermiddagen
              men nog så väl placerat. Jag kan konstatera att inte alla som
              har deltagit i den här debatten var där, vilket hade varit önskvärt,
              för jag tror att man hade fått en del svar på de frågor som nu
              ställs och fått förklaringar från verksamhet, inte minst från
              näringsliv och forskarvärld, på hur man ser på detta arbete.
            </seg>
            <seg xml:id="i-512573cc84ac8e76-0">
              Fru talman! Frågan om djurs väl och goda miljö blir inte mindre
              för att djuren används i medicinsk forskning, snarare tvärtom.
            </seg>
            <seg xml:id="i-4f06fe561d32a1e1-0">
              Som kristdemokrat ser jag det som ytterst viktigt att begränsa
              användningen av djur för försöksverksamhet så långt det bara går.
              Men ibland måste det få bedrivas forskning på djur i medicinskt
              syfte. Då ska djuren ha en så god miljö som möjligt. Precis som
              i all annan djurhållning är det nämligen så att friska och sunda
              djur mår bra och fungerar i det syfte som är tänkt. Djur som inte
              vårdas och sköts väl mår naturligtvis inte bra och kan därmed
              inte heller ge rätt svar på de frågor vi ställer genom försöken.
            </seg>
            <seg xml:id="i-1da8f134d02da653-0">
              Att vara djurhållare är att ta på sig ett stort ansvar och se
              till att det finns en god miljö för djuren. Därför är det glädjande
              att vi i dag kan debattera införandet av ett 3R-centrum i Sverige.
              Jag försökte hitta en översättning med tre likadana bokstäver,
              men det fungerade inte riktigt. Därför får det bli 3R även på
              svenska.
            </seg>
            <seg xml:id="i-fa39cd4f4dca210f-0">
              Det är många intressenter i detta sammanhang. Det är också viktigt
              att säga att tillkomsten av detta bygger på att vi har införlivat
              ett EU-direktiv i svensk lagstiftning om hur djur som används
              för vetenskapliga syften ska skyddas. En tidigare talare var inne
              på toxikologisk forskning på andra sätt, till exempel när Kemikalieinspektionen
              gör sina försök.
            </seg>
            <seg xml:id="i-80df9a91ffae91c5-0">
              Regeringen har gjort bedömningen, vilket vi också skriver i betänkandetexten
              som bygger på propositionen, att det är viktigt att behålla den
              definition som finns i svensk lagstiftning och inte anpassa den
              till det som nu är möjligt att göra. Vi vill nämligen behålla
              den höga nivå vi har på svensk djuromsorg även i detta sammanhang.
            </seg>
            <seg xml:id="i-6bf2b7d5f9dea816-0">
              Regeringen säger, i motsats till några av de remissinstanser
              som har svarat men med bifall av de allra flesta, att det är logiskt
              att Jordbruksverket tar hand om detta centrum med tanke på den
              verksamhet verket i dag bedriver, den kompetens verket har och
              den möjlighet verket har att samordna.
            </seg>
            <seg xml:id="i-85d1fe7dc58b881a-0">
              De av oss som var på seminariet kunde höra Jordbruksverkets chef,
              som kommer att få detta ansvar, säga till alla där, som representerade
              hela bredden från djurskyddsorganisationer och forskning till
              andra myndigheter och näringsliv: Låt oss få höra vad ni ser för
              behov och vi ska försöka lösa det.
            </seg>
            <seg xml:id="i-0a02eee402c4b83d-0">
              Det är en glädjande ingång, inte minst att samla elva universitet,
              mer än en handfull myndigheter och andra aktörer vid ett och samma
              bord för att diskutera dessa frågor. Jag kunde också läsa mellan
              raderna att vissa var glada för att det inte pekades ut något
              speciellt universitet eller forskningscentrum utan att det lades
              på en myndighet.
            </seg>
            <seg xml:id="i-bd758613a3035c95-0">
              Fru talman! Varför skulle inte Jordbruksverket kunna hantera
              flera frågor samtidigt när vi med glädje lägger ut flera saker
              på länsstyrelser och andra? Låt mig ta Länsstyrelsen i Jönköpings
              län som exempel. På de åtta våningarna gör de helt skilda saker,
              och ibland träter de med varandra eftersom vi har gett dem olika
              uppdrag. Men med sin professionalitet ska de genomföra dem. Jag
              är övertygad om att även Jordbruksverket klarar detta, inte minst
              samverkan mellan olika institutioner.
            </seg>
            <seg xml:id="i-f412f786f53c58e4-0">
              Fru talman! Som kristdemokrat är jag också glad över centrumet
              eftersom bland andra Inger Davidson, tillsammans med Anita Brodén
              och andra, har stått i denna talarstol och jobbat för detta under
              gångna år och poängterat vikten av att detta kommer till stånd.
            </seg>
            <seg xml:id="i-482d145878ac0f72-0">
              Nu ska vi se till att centrumet förverkligas. Det har också till
              uppgift att bidra med ökad kompetens till de regionala etiska
              nämnderna. Det efterfrågades också i morse, och betänkandet ger
              svar på det. Centrumet har till uppgift att fortbilda och utbilda
              de etiska nämnderna, de regionala men även den centrala.
            </seg>
            <seg xml:id="i-c33e98abfe803356-0">
              Fru talman! Det finns en motion från Miljöpartiet, tror jag,
              som önskar mer veterinärmedverkan i detta sammanhang på bekostnad
              av en lekman.
            </seg>
            <seg xml:id="i-8969f8c15c07a198-0">
              Hur kommer det sig att vi kan stå i kammaren och fatta dessa
              beslut? Jo, för att vi har tilltro till de experter som finns
              runt omkring oss. Jag är glad för att vi inte är en kammare bestående
              av experter på just detta ämne eller nästa ämne, skogen. Vi står
              här för att vi är förtroendevalda att representera människor.
              Det gäller även för lekmannamedverkan i dessa nämnder.
            </seg>
            <seg xml:id="i-c3965b090987ad32-0">
              Naturligtvis ska man knyta till sig den expertkompetens man behöver.
              Efter nämnda seminarium i morse stämde jag av detta med en av
              de veterinärer som var i rummet. Han sade att det behövs olika
              kompetenser och att han inte skulle vilja sitta som expert för
              hela bredden i nämnden. Han var expert på vissa delar och hans
              kolleger på andra. Därför tror jag att den nuvarande sammansättningen
              av nämnden är god.
            </seg>
            <seg xml:id="i-c318e0ea4d2e539f-0">
              Fru talman! Det finns också en annan del i betänkandet. Jag är
              glad att vi nu kan få till stånd en lagstiftning på området djursex
              eller tidelag, eller vad vi nu använder för begrepp. Det är en
              fråga som har funnits med ganska länge av olika skäl, och jag
              har tidigare redogjort för varför detta försvann ur svensk lagstiftning.
              Det skedde tillsammans med saker som vi absolut inte vill ha lagstiftning
              för. Jag vill också betona att det är ur ett djurperspektiv. Det
              är för att skydda våra djur som denna lagstiftning införs.
            </seg>
            <seg xml:id="i-e20197a199256ad9-0">
              Vi ska värna det som är skyddsvärt, och det är våra djur. Det
              gör vi genom en tydlig lagstiftning och genom att se till att
              verksamheterna får möjlighet att starta. Som svar på en fråga
              som ställdes tidigare: Jag vet utifrån vad Jordbruksverkets chef
              sade att man redan har börjat med detta. Man väntar bara på ett
              klubbslag här i kammaren, vilket väl kommer i morgon. Sedan blir
              det full fart framåt.
            </seg>
          </u>
          <note xml:id="i-00761aa938bde54a-0">
            Jag yrkar bifall till utskottets förslag och avslag på samtliga
            motioner.
          </note>
          <note type="speaker" xml:id="i-c3f927978b5c84a9-0">
            Anf. 214 HELENA LEANDER (MP) replik:
          </note>
          <u who="helena_leander_75e865" xml:id="i-000e2604c24d5d23-1">
            <seg xml:id="i-5cc853643e620792-0">
              Fru talman! Jag har egentligen redan ställt de frågor jag ville
              ställa till Alliansen, men eftersom Irene Oskarsson kopplade ihop
              mig med en vänsterpartimotion får jag väl gå upp och säga: Nej,
              det var en vänsterpartimotion.
            </seg>
            <seg xml:id="i-3cd50269f8d73cc7-0">
              Miljöpartiets linje är att veterinärkompetens och andra kompetenser
              i stället ska tillgodoses genom att man anställer handläggare
              på de etiska nämnderna så att dessa kan göra sitt jobb på ett
              bra sätt.
            </seg>
            <seg xml:id="i-5b647dd6d1bdfa91-0">
              När jag ändå står här kan jag passa på att fråga Irene Oskarsson
              om hon tycker att det är en bra idé.
            </seg>
          </u>
          <note type="speaker" xml:id="i-3a0d29ef06c1372f-0">
            Anf. 215 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-c11fded7b29b4c84-0">
            <seg xml:id="i-26b75e74de21f097-0">
              Fru talman! Jag borde ha haft bättre koll. Jag vet att Helena
              Leander har koll, och det gläder mig. Det är roligt att debattera
              med någon som vet och är påläst.
            </seg>
            <seg xml:id="i-d1fa419af9e5d7bc-0">
              Frågan om kompetens och hur de etiska nämnderna ska bemannas
              var också uppe i morse. Frågan är alltså levande. Som en kollega
              till mig sade tidigare är det en fråga som givetvis får tas med
              i det budgetarbete som stundar för de kommande åren, och här får
              Jordbruksverket och andra ge signaler om hur man bäst rustar dessa.
            </seg>
          </u>
          <note type="speaker" xml:id="i-e8cdf51f77b9023b-0">
            Anf. 216 HELENA LEANDER (MP) replik:
          </note>
          <u who="helena_leander_75e865" xml:id="i-000e2604c24d5d23-2">
            <seg xml:id="i-8ec3159cb3e2d2c4-0">
              Fru talman! Ja, då ser vi till att hålla den frågan levande.
            </seg>
          </u>
          <note type="speaker" xml:id="i-fff2ac9d9d55082f-0">
            Anf. 217 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-c11fded7b29b4c84-1">
            <seg xml:id="i-99a7f6b9b6f6eed0-0">
              Fru talman! Det kan vi nog vara överens om.
            </seg>
          </u>
          <note xml:id="i-326a8470cb8dfde1-1">
            Överläggningen var härmed avslutad.
          </note>
          <note xml:id="i-3d6be229afa23640-0">
            10 § Skogspolitik
          </note>
          <note type="speaker" xml:id="i-f3169c0eb96e7bd4-0">
            Anf. 218 KRISTINA NILSSON (S):
          </note>
          <u who="kristina_nilsson_f9caea" xml:id="i-43f4a7d55d816d3a-0">
            <seg xml:id="i-3276d220d8af28e2-0">
              Fru talman! Nu ska vi debattera miljö- och jordbruksutskottets
              betänkande 12 Skogspolitik . Det behandlar 37 motionsyrkanden
              från allmänna motionstiden som tar upp en mängd olika skogliga
              frågor.
            </seg>
            <seg xml:id="i-d5085ec5e942eac7-0">
              De senaste åren har debatten om skogsfrågor varit ganska intensiv.
              Det är bra. Det är stora och viktiga frågor. När jag började sätta
              mig in i dessa frågor för ett par år sedan kunde jag aldrig drömma
              om att det fanns ett så stort engagemang från så många olika håll
              när det gäller just skogen. Jag har försökt träffa så många som
              möjligt med intresse för skog, och jag är imponerad av alla olika
              infallsvinklar, synpunkter, kunskaper och frågeställningar som
              man har delat med sig av.
            </seg>
            <seg xml:id="i-b7ae990c266000c0-0">
              När det gäller skogens alla värden uppfattar jag att vi i mångt
              och mycket är ganska överens i utskottet. Vi ser alla skogens
              stora betydelse för naturen, för samhället och för den enskilde.
              Vi vill kunna utnyttja den fantastiska råvara som skogen är utan
              att äventyra dess framtid. Vi vill kunna lämna över skogen till
              nästa generation i samma eller bättre skick än den är i dag. Vägen
              dit kan vi kanske se lite olika på emellanåt.
            </seg>
            <seg xml:id="i-68fbf263d39a9632-0">
              När vi läser uppföljningen av Sveriges miljökvalitetsmål Levande
              skogar ser vi att mer behöver göras. Uppföljningen visar att målet
              inte är möjligt att nå till 2020, och det är svårt att se en riktigt
              positiv utveckling. Det har vidtagits åtgärder för förbättring,
              såsom arbetet med dialog om miljöhänsyn, skogsbolagens öppna redovisningar
              av sina frivilliga avsättningar och ökade ambitioner att minska
              körskador.
            </seg>
            <seg xml:id="i-bf698c9b3ba09441-0">
              Det är naturligtvis viktigt att vi fortsätter att arbeta i riktning
              mot måluppfyllelsen, och vi har alla ett ansvar för att följa
              utvecklingen och arbeta för att de åtgärder som vidtas blir verkningsfulla
              och verkligen bidrar till det som vi vill uppnå. Vi vill kunna
              se i verkligheten att det tas tydliga steg framåt.
            </seg>
            <seg xml:id="i-8031797d362c67ac-0">
              För oss socialdemokrater är det en viktig fråga hur tillväxten
              i skogen ska kunna öka utan att miljöhänsynen minskar. Vi ser
              att efterfrågan på den förnybara skogsråvaran kommer att öka liksom
              användningsområdena för de olika komponenterna. Det utvecklas
              nya produkter som kan ersätta fossilbaserade produkter, och det
              måste vi ta till vara. Vi ser att det behövs mer rådgivning, vidgade
              kunskaper och utökad forskning. Vi ser att vi måste prioritera
              forskning inom de gröna näringarna och kanske även på andra sätt
              stödja utvecklingen framgent så att Sverige kan fortsätta vara
              i framkant i omställningen till ett hållbart samhälle.
            </seg>
            <seg xml:id="i-04b49dca0def994b-0">
              Vi menar att delar av den produktiva skogen borde kunna skötas
              med mer miljöhänsyn än vad som görs i dag, och för att inte riskera
              en sämre tillväxt bör skogsvårdande insatser öka när det gäller
              till exempel gallring, röjning och återplantering. Vi vill arbeta
              för ett större användande av frivilliga skogsbruksplaner där den
              enskilda skogsägaren, inom ramen för sitt skogsbruk, stimuleras
              till att arbeta för en ökad biologisk mångfald. Det handlar om
              att öka kunskapen om naturvårdande insatser som går utöver hänsynskraven
              i skogsvårdslagstiftningen. Detta tycker vi huvudsakligen bör
              inriktas på små skogsägare.
            </seg>
            <seg xml:id="i-cb9ecd522979e0cc-0">
              En annan viktig aspekt i skogen är tillgången till kompetent
              arbetskraft. Till syvende och sist är det ute i skogen det slutligen
              avgörs hur hög kvalitet det blir på olika åtgärder. Ju större
              kunskap som finns hos den som jobbar, desto bättre bör arbetet
              bli gjort, och risken för misstag blir mindre.
            </seg>
            <seg xml:id="i-a5419ae049dacf7a-0">
              Ordning och reda på arbetsmarknaden behövs för ett lyckosamt
              skogsbruk. Det bidrar också till att göra det attraktivt för unga
              människor att arbeta inom skogen.
            </seg>
            <seg xml:id="i-4d523cb16a8b9925-0">
              En annan viktig del för skogen är vattnet. Skogens vatten fyller
              många viktiga funktioner och är en förutsättning för den biologiska
              mångfalden. Därför måste vattenhänsyn bli en större del av den
              skogliga planeringen. Arbetet med att återskapa våtmarker, förbättra
              kantzoner och minimera körskador måste intensifieras.
            </seg>
            <seg xml:id="i-81b3090fb4024d08-0">
              När det gäller skydd av skog ska vi självfallet uppfylla FN-konventionen
              för biologisk mångfald och Nagoyaöverenskommelsen. För att uppnå
              detta på ett bra sätt måste vi arbeta med nya metoder och former.
              De förslag som finns från Miljömålsberedningen om att stärka de
              ekologiska sambanden i landskapet genom skydd av sammanhängande
              landskapsområden och förstärkning av den ekologiska representationen
              är bra.
            </seg>
            <seg xml:id="i-b68f7c78e81b55a1-0">
              Det handlar dock inte bara om att uppfylla procentsatser. En
              viktig aspekt måste ändå vara kvaliteten på de områden vi har
              valt och väljer att skydda. Skogsägarnas frivilliga avsättningar
              är självklart värdefulla, och jag vill understryka att det frivilliga
              arbete som många skogsägare gör är beundransvärt. Men om vi ska
              räkna in frivilliga avsättningar som en del av måluppfyllelsen
              anser vi att det är viktigt att de lever upp till vissa kriterier
              vad gäller transparens, kvalitet och långsiktighet. I dag finns
              inga garantier för att de frivilliga avsättningarna håller tillräckligt
              högt biologiskt värde eller för att de kommer att skyddas långsiktigt.
              Det saknas dokumentation över många av de områden som anses skyddade.
              Områden kan också flyttas, till exempel mellan skog som väntar
              på slutavverkning.
            </seg>
            <seg xml:id="i-12355c3a5cb35c62-0">
              I den uppföljning från Skogsstyrelsen som redovisas i betänkandet
              ser vi att ungefär en fjärdedel av de frivilliga avsättningarna
              har klassats som annat värde. Det innebär att de saknar utvecklade
              naturvärden och inte heller har förutsättningar för att utveckla
              sådana. Jag tycker i alla fall att det är lite bekymmersamt om
              sådan areal ska räknas in i måluppfyllelsen. Vi anser att om de
              frivilliga avsättningarna ska kunna räknas in i det nationella
              kvalitetsmålet Levande skogar och Nagoyamålet måste de vara kontinuerliga,
              kvalitativa och permanenta.
            </seg>
            <seg xml:id="i-33fd0f355b044571-0">
              Jag vill ändå än en gång understryka att vi ser positivt på att
              samverkan utvecklas kring frivilliga insatser och att detta är
              helt nödvändigt för att de skogspolitiska målen ska nås.
            </seg>
            <seg xml:id="i-17927695028b9b85-0">
              Det ska bli intressant att se slutredovisningen av Kometprogrammet,
              som ska komma i höst. Delrapporten från Skåne län pekar på att
              det delvis utvecklas positivt, men att programmets bidrag till
              måluppfyllelse är relativt lågt jämfört med måluppfyllelsen i
              områden utanför programmet. Kostnaderna för programmet är också
              fortsatt höga jämfört med motsvarande arbete i övriga delar av
              landet. Att samarbetet mellan myndigheter och markägare har förbättrats
              och att man bedömer att intresset för naturvård har förstärkts
              är naturligtvis positivt.
            </seg>
            <seg xml:id="i-2222fc1932c521e6-0">
              När det gäller skogens sociala värden tycker vi att det kan tas
              med i skogsvårdslagens portalparagraf, men att det behöver kompletteras
              med ett mer konkret innehåll. Vi menar att ett exempel kunde vara
              ett regelverk utformat så att kommunerna i sina översiktsplaner
              och detaljplanering säkerställer tillgången till tätortsnära natur
              främst i anslutning till skolor och förskolor.
            </seg>
            <seg xml:id="i-e858c31be0104f72-0">
              Vad gäller vårt statligt ägda skogsbolag anser vi att det bör
              ges förutsättningar att ligga i framkant vad gäller att arbeta
              i riktning mot de skogspolitiska målen. Bolaget ska vara en förebild
              när det gäller balans mellan skogsbruk och naturvård.
            </seg>
            <seg xml:id="i-26c32f56a60a061b-0">
              Frågan om ett nationellt skogsprogram tycker jag är spännande.
              Skogsstyrelsen har haft ett uppdrag att göra en förstudie som
              har presenterats. Det skulle vara intressant att i dag få höra
              något om hur regeringsföreträdarna tänker kring detta. Själv anser
              jag att det kan finnas ett behov av ett sådant program, som bör
              tas fram i en så stor enighet som möjligt med fokus på prioriteringar
              och långsiktighet.
            </seg>
            <seg xml:id="i-2a64d569ba6d0085-0">
              I det betänkande som vi behandlar i dag, fru talman, kan jag
              konstatera att de flesta av våra förslag lämnas utan åtgärd med
              hänvisning till det arbete som pågår i Regeringskansliet inför
              den proposition som ska överlämnas i mars i år. Där bereder man
              de förslag som har lämnats från Miljömålsberedningen. Därför känner
              jag att det kanske inte finns så mycket mer att säga just i dag,
              och jag ser fram emot den debatt om skogsfrågorna som vi kommer
              att ha i juni.
            </seg>
          </u>
          <note xml:id="i-177b108c4616afd6-0">
            Med det, fru talman, yrkar jag bifall till reservation 2.
          </note>
          <note type="speaker" xml:id="i-8d88d496faea9ddc-0">
            Anf. 219 HELENA LEANDER (MP):
          </note>
          <u who="helena_leander_75e865" xml:id="i-000e2604c24d5d23-3">
            <seg xml:id="i-5b785e91957ce6be-0">
              Fru talman! Från skogen kan vi få en himla massa spännande produkter
              – biobaserade produkter som kan hjälpa oss att ta oss ur fossilsamhället.
              Mot denna bakgrund får jag ibland frågan om vi har råd att hålla
              på och pjoska så mycket med människor och miljö. Är vi inte nästan
              tvungna att plocka ut så mycket vi bara kan?
            </seg>
            <seg xml:id="i-0412b87d1e2067ee-0">
              Jag skulle vilja vända på frågan: Har vi råd att bedriva skogsbruket
              på det sätt vi gör i dag? Vore det inte ett enormt fattigdomsbevis
              om vi inte kan bevara de skogar som skänker oss så mycket glädje?
              Och har vi verkligen råd att äventyra den biologiska mångfalden
              i skogen?
            </seg>
            <seg xml:id="i-9cd523694cce0284-0">
              Ett intensivt skogsbruk kan vara lönsamt på kort sikt. Men vad
              händer på sikt om vi rubbar förutsättningarna för att bedriva
              skogsbruk i framtiden? Vi vet alla att klimatet kommer att förändras,
              och det kommer att påverka skogen i Sverige. Vågar vi satsa allt
              på ett kort och plantera långa rader med likadana träd? Eller
              vill vi satsa på en mångfald med olika arter och motståndskraftiga
              skogar där inte alla träd slås ut samtidigt om det blir ett insektsangrepp,
              en stormfällning eller liknande? Vi vet inte exakt hur alla arter
              i skogen samspelar, men vi vet att de samspelar. Säkert kan vi
              utrota några av dem. Men vet vi vilka, och vågar vi ta risken?
              För mig är svaret enkelt: Att bevara den biologiska mångfalden
              i skogen är vår försäkring för ett produktivt skogsbruk som ger
              oss fina produkter också i framtiden.
            </seg>
            <seg xml:id="i-c0e48d595f51d543-0">
              I dag tycks dock produktionsmålet ha tagit över i skogspolitiken,
              trots att miljö och produktion formellt ska vara jämställda. Produktionen
              är det inget fel på, men miljömålet Levande skogar är ett av de
              14 av 16 miljömål som Naturvårdsverket bedömer att vi kommer att
              missa med nuvarande politik.
            </seg>
            <seg xml:id="i-23170d886a2da0c2-0">
              I den senaste miljömålsuppföljningen skriver man så här: Den
              totala förekomsten av värdefulla skogsmiljöer med i dag beslutade
              eller planerade styrmedel kommer att vara för liten år 2020 för
              att en gynnsam bevarandestatus för alla skogsberoende arter ska
              kunna uppnås. Fortfarande minskar tillgången på vissa miljöer,
              och för andra är återväxten långsam trots förbättrade förutsättningar
              i form av återställningsåtgärder och skydd. Nivån på hänsyn är
              för låg för att kulturmiljöer och sociala värden ska kunna anses
              värnade så som miljökvalitetsmålet anger. Verket skriver också
              att man inte kan se någon tydlig riktning för utvecklingen i miljön.
              Det här måste vi bära med oss när vi pratar skogspolitik i dag.
            </seg>
            <seg xml:id="i-b79a2c2626568eb8-0">
              Jag vill inte förringa att det finns många duktiga skogsbrukare
              som verkligen anstränger sig för att ta hänsyn till miljön när
              de brukar sin skog. Och visst finns det saker som har blivit bättre
              sedan skogsbruket var som mest exploaterande, men det skymmer
              inte det faktum att vi fortfarande inte klarar miljömålet för
              skogen och att Naturvårdsverket inte ens kan se att det sammantaget
              går åt rätt håll.
            </seg>
            <seg xml:id="i-d5e0b2c40e63a30a-0">
              Visserligen ökar mängden död ved, liksom arealerna för gammal
              skog och äldre lövrik skog, om än från mycket låga nivåer. Arealerna
              formellt och frivilligt skyddad skog ökar successivt, om än i
              maklig takt. Men samtidigt avverkas naturskogar som aldrig mer
              kommer tillbaka, och samtidigt brister miljöhänsynen i delar av
              skogsbruket.
            </seg>
            <seg xml:id="i-4d63835204908d32-0">
              Vad ska vi då göra för att nå miljömålet Levande skogar? Naturvårdsverkets
              recept är i korthet större hänsyn vid avverkningar, mer skog som
              brukas med mer skonsamma metoder, som hyggesfritt skogsbruk, och
              större arealer skyddad skog. Man lyfter också fram naturvårdande
              skötsel och åtgärdsprogram för hotade arter.
            </seg>
            <seg xml:id="i-e8455d539d0470a6-0">
              Det är någonting som Miljöpartiet har tagit fasta på. I vår budget
              avsätter vi mer pengar för såväl skydd av skog som naturvårdsskötsel
              och åtgärdsprogram för hotade arter. Vi vill underlätta för hyggesfritt
              skogsbruk, bland annat genom en översyn av de föreskrifter som
              är anpassade för hyggesbruket och som skapat en osäkerhet bland
              de skogsbrukare som vill bruka sin skog utan hyggen. Vi vill förtydliga
              de hänsynsregler som gäller i skogsbruket och införa sanktioner
              för dem som bryter mot dem.
            </seg>
            <seg xml:id="i-d83a68f293cb6301-0">
              Låt mig fördjupa mig lite. Olika arter har olika behov. En del
              gynnas av störningar som brand och översvämningar, och det är
              det ont om i dagens skogsbruk. De kan därför behöva aktiva insatser
              för att få bra förutsättningar. Andra gynnas däremot av att skogen
              får utvecklas mer eller mindre ostört, och där ska vi helt enkelt
              låta bli att hugga ned skogen. När en naturskog som haft evigheter
              på sig att utveckla sin mångfald av arter väl kalhuggits tar det
              enormt lång tid att få tillbaka den mångfalden, om det ens går.
              Det är därför oerhört angeläget att vi skyddar de kvarvarande
              naturskogar som vi har i stället för att utsätta dem för oåterkalleliga
              avverkningar. Det kräver att mer skog skyddas genom naturreservat
              eller frivilliga avsättningar, givet att avsättningarna lever
              upp till krav om kvalitet, transparens och långsiktighet. Det
              kräver också lagändringar så att det blir förbjudet att avverka
              eller på annat sätt skada skogliga värdekärnor, alltså särskilt
              viktiga och värdefulla områden i skogen. Därutöver krävs ett strategiskt
              arbete för att restaurera och återskapa skogstyper som det är
              brist på, till förmån för hotade arter som är beroende av de här
              miljöerna.
            </seg>
            <seg xml:id="i-cdf76544c1a7a01d-0">
              I de skogar som brukas behöver vi mer skonsamma metoder. Hyggesfritt,
              där man inte avverkar allt på en gång utan tar lite i taget så
              att det alltid är ett skogstäcke kvar, är en sådan strategi. En
              annan strategi, som med fördel kan kombineras med hyggesfritt
              men inte måste göra det, är att ha mer blandade skogar med ett
              större lövinslag i stället för dagens lite mer ensidiga barrplantager.
              Blandskogar har enligt forskningen en rad fördelar för många olika
              ekosystemtjänster, och dessutom är de mindre sårbara för klimatförändringar.
              Reglerna för såväl återplantering som gallring och röjning bör
              därför ses över för att bättre främja en större mångfald av arter
              där det finns förutsättningar på platsen.
            </seg>
            <seg xml:id="i-a1dcf795f57dfcac-0">
              Alternativ till dagens trakthyggesbruk och barrplantager, och
              för den delen också fler naturreservat och större hänsyn i trakthyggesbruket,
              kan också främja skogens sociala värden och inte bara naturvärdena.
              Skogens sociala värden är alltså de värden som vi människor upplever
              när vi vistas i och vid den.
            </seg>
            <seg xml:id="i-bd46d3538fff9754-0">
              Ibland känns det som att vi ställer människa mot natur på ett
              för mig konstlat sätt. Det är ungefär som att det enda sättet
              för människor att få någon glädje av skogen är att omvandla den
              till olika produkter och att mot det står någon sorts natur som
              vi inte har någonting med att göra. Självklart har i alla fall
              många av oss stor glädje av att kunna vistas i skogen. Det handlar
              inte om att vi ska välja om vi ska ha skogsbruk eller naturupplevelser,
              utan det handlar snarare om former och förutsättningar och avvägningen
              dem emellan. För egen del kan jag tänka mig att avstå från reklambladen
              i brevlådan om jag kan få vandra bland mossbevuxna stockar och
              lyssna på fågelsång och vindsus i träden.
            </seg>
            <seg xml:id="i-e0881f99c84d451d-0">
              Men skogens sociala värden har glömts bort lite grann i skogspolitiken
              och skulle behöva lyftas in tydligare i skogsvårdslagen. Kommunerna
              har ett stort ansvar för att bevara de tätortsnära skogarna som
              betyder så mycket för människors välbefinnande, men här krävs
              också mer kunskap. Boverket kan stödja kommunerna i detta, och
              Skogsstyrelsen kan slutföra den inventering av skogar med höga
              sociala värden som påbörjades men sedan avbröts efter invändningar
              från näringen. Om de bara får i uppdrag att göra det här kan de
              sätta i gång igen. Dessutom vill vi gröna ha en särskild satsning
              på tätorts- och bostadsnära skogar.
            </seg>
            <seg xml:id="i-654c6796c1cc1f7f-0">
              Det finns alltså mycket att göra för att få en skogspolitik som
              är hållbar såväl ekonomiskt som ekologiskt och socialt. I mars
              ska regeringen komma med en proposition om biologisk mångfald
              och ekosystemtjänster. Det skulle kunna vara ett ypperligt tillfälle
              att styra upp ett och annat i skogspolitiken. Tyvärr blev Miljömålsberedningens
              förslag på skogsområdet, som ska vara ett av underlagen, väldigt
              svagt. Jag hoppas därför att allianspartiernas representanter,
              som sitter här mangrant trots den sena timmen, tar tillfället
              i akt att lyssna lite och ta inspiration från kvällens debatt
              och ser till att plocka in lite grann av detta i den proposition
              som kommer.
            </seg>
            <seg xml:id="i-bc187af9b8f7f72d-0">
              Jag vill ha en mer hållbar skogspolitik, och jag yrkar bifall
              till reservation nr 2.
            </seg>
          </u>
          <note type="speaker" xml:id="i-c8dfc6d64df51dc3-0">
            Anf. 220 JENS HOLM (V):
          </note>
          <u who="jens_holm_9bd66a" xml:id="i-dddc9e7daf36b790-6">
            <seg xml:id="i-75f810ae02499bdf-0">
              Fru talman! Merparten av Sveriges yta är täckt av skog. Det möjliggör
              för de vilda djuren att leva fritt i naturen. Det öppnar för spännande
              upplevelser för oss människor, till exempel att plocka svamp och
              bär, jogga eller bara vara i skogen. Det möjliggör också för oss
              att få biomassa från skogen som kan hjälpa oss med den viktiga
              klimatomställningen.
            </seg>
            <seg xml:id="i-81026188a7a60996-0">
              Skogen är en av de få platser i vårt samhälle där vi skyddas
              från vardagens stress och puls. Skogen kan också skapa fantastiska
              möjligheter för så kallad ekoturism, till exempel att människor
              från andra länder kommer hit och njuter av den svenska vildmarken.
              Allt det här är någonting att slå vakt om.
            </seg>
            <seg xml:id="i-168bbfc3520dac28-0">
              Ärligt talat är jag mycket oroad över tillståndet i våra svenska
              skogar. Naturvårdsverket bedömer i sin uppföljning av våra miljömål,
              precis som har konstaterats här av föregående talare, att vi inte
              kommer att uppnå våra 16 miljömål. 14 av dem uppnår vi åtminstone
              inte till 2020. Flera av de här miljömålen rör just våra skogar,
              inte minst miljömålet Levande skogar. Ett rikt växt- och djurliv
              och Levande sjöar och vattendrag är några andra exempel. Ska vi
              uppnå miljömålen, som är någonting som alla har kommit överens
              om, är det i den här församlingen som vi kan fatta beslut som
              kan göra att vi kommer närmare det. Det kan röra nya styrmedel,
              och det kan också röra vilka anslagsnivåer som vi ska ha för skydd
              av värdefull natur.
            </seg>
            <seg xml:id="i-6d97bbd7e3c075ee-0">
              I en ny undersökning från Världsnaturfonden ligger Sverige endast
              på 19:e plats bland EU-länderna när det gäller hur stor landareal
              som vi har skyddat. Det här är inte någon särskilt smickrande
              placering för att vara ett land som Sverige som vill värna miljön.
              Det finns också många andra rapporter från forskare från SLU,
              Artdatabanken, miljöorganisationer och frispråkiga anställda inom
              skogsindustrin som talar om att läget i de svenska skogarna är
              allvarligt. Trots det här allvarliga läget vidhåller regeringen
              att det är frivillighet under ansvar som ska gälla. Regeringen
              motsätter sig styrmedel som ska stärka den biologiska mångfalden,
              öka den sociala hänsynen och ge beslut som är långsiktigt hållbara.
            </seg>
            <seg xml:id="i-8dd5e2e604b4c9be-0">
              Trots att regeringspartierna har suttit vid makten i mer än sju
              år fortsätter man att utreda det här området, och den stora favoritutredningen
              är förstås Miljömålsberedningen. Det är inte fel att utreda, men
              det som jag saknar är konkret handling, konkreta resultat, från
              regeringen.
            </seg>
            <seg xml:id="i-bfac371b8dd28d53-0">
              Därför måste vi här och nu fråga oss ifall det är långsiktighet
              och hållbarhet som prioriteras från regeringen. Vi måste också
              fråga oss: Behövs det inte ytterligare styrmedel och mer anslag
              för att skydda våra skogar och för att vi ska uppnå våra miljömål?
            </seg>
            <seg xml:id="i-f0e9cbe9131f75be-0">
              Jag tycker också att vi måste fråga oss, och i synnerhet regeringspartierna:
              Är det fortfarande frihet under ansvar som ska gälla? Det är viktigt
              att diskutera frivillighet lite närmare. Principen inom skogspolitiken
              är att vi lämnar över ansvaret till skogsägarna. Det är de som
              ska uppnå våra miljömål. Men så gör vi inte på andra områden.
              Vi skulle inte säga att frivillighet ska gälla för de långväga
              lastbilstransporterna och att vi ska vädja till dem om att minska
              sina utsläpp. Vi skulle inte säga att frivillighet ska gälla för
              de stora industrierna och hoppas på att de ska minska sina utsläpp.
              Där har vi konkreta lagar, där har vi har styrmedel och där är
              det väldigt tydligt vad som ska uppnås. Men så är det inte inom
              skogen. Det är märkligt. Om vi vill uppnå våra politiska mål –
              våra miljömål är politiskt uppsatta mål – måste vi också kunna
              fatta beslut om det. Frivillighet räcker helt enkelt inte.
            </seg>
            <seg xml:id="i-f6a7f86e7cfca9a2-0">
              Därför har vi i Vänsterpartiet lagt fram en hel rad med konkreta
              förslag för hur vi ska kunna uppnå miljömålen och för hur vi ska
              kunna få ett hållbart skogsbruk. Jag skulle vilja ta upp några
              av dem här.
            </seg>
            <seg xml:id="i-61105f31fcfd12ec-0">
              Det första, och självklara, är att vi behöver mer resurser till
              skydd av skog. Vi i Vänsterpartiet anslår nya resurser från statsbudgeten,
              men vi tycker också att det behövs en naturvårdsavgift på avverkningar.
              Det ska kosta lite att avverka, men då drar vi också in viktiga
              resurser för miljöarbete i skogen så att vi kan skydda mer mark.
            </seg>
            <seg xml:id="i-46c21b494e0eac4b-0">
              Vi vill även se till att de frivilliga och viktiga – vill jag
              säga – avsättningarna av skogsmark ska vara långsiktiga. Det ska
              vara avsättningar som har ett högt biologiskt värde.
            </seg>
            <seg xml:id="i-a88e37511763f040-0">
              Dessutom vill vi främja hyggesfritt skogsbruk som till exempel
              kontinuitetsskogsbruk. Vi vill ha obligatoriska samråd med de
              berörda före en slutavverkning. Det ska inte vara på det sättet
              att man lever vid en skog i 10 eller 20 år, åker på semester och
              finner att skogen är borta när man kommer tillbaka. Den är totalavverkad.
              De berörda måste få information. Man måste ha samråd, och man
              måste kunna komma överens.
            </seg>
            <seg xml:id="i-de64a473ab19d133-0">
              Det måste också finnas sanktioner mot dem som inte sköter sig
              i skogen.
            </seg>
            <seg xml:id="i-b0fa1b68298de9d7-0">
              Det här är några exempel på hur Vänsterpartiet vill ha ordning
              och reda i skogspolitiken och på hur vi ska kunna nå våra miljömål.
              Dess värre kan jag konstatera att regeringen fortsätter att förlita
              sig på principen om frivillighet. De fortsätter att utreda trots
              att vi redan nu vet på ett ungefär vad som behöver göras.
            </seg>
            <seg xml:id="i-1094c31cb6e3d7b6-0">
              Jag står bakom alla Vänsterpartiets reservationer, men för tids
              vinnande yrkar jag bifall till reservation 2.
            </seg>
          </u>
          <note type="speaker" xml:id="i-995c2faa31af8d17-0">
            Anf. 221 JOHAN HULTBERG (M):
          </note>
          <u who="johan_hultberg_88b600" xml:id="i-fe8d6a0a4b98a436-0">
            <seg xml:id="i-dcef94d16f412eb3-0">
              Fru talman! Jag kan konstatera att Jens Holm är lång som en fura.
              Jag fick alltså sänka talarstolen en smula här.
            </seg>
            <seg xml:id="i-65e2fd252049396d-0">
              Nu är vi åter i kammaren för att diskutera skogspolitiken – vårt
              gröna guld. Denna gång gör vi det utifrån 37 motionsyrkanden från
              den allmänna motionstiden. De flesta känns igen sedan tidigare.
              Det är motioner som efterlyser mer frihet inom skogsbruket och
              mindre politik; det är motioner som efterlyser mindre frihet inom
              skogsbruket och mer politik. Motionerna fångar på det sättet i
              mångt och mycket den huvudsakliga skiljelinjen inom skogspolitiken.
              Det handlar om synen på ägande- och brukanderätten, det handlar
              om synen på politikens roll och förmåga och det handlar i grund
              och botten om ideologi.
            </seg>
            <seg xml:id="i-e8e8fda1895b3743-0">
              Fru talman! Sedan jag sist debatterade skogspolitik här i kammaren
              har mycket hänt. Utanför Riksdagshuset har debattens vågor om
              tillståndet i skogen, om skogsvårdslagstiftningen, om skogsindustrins
              tuffa situation och om skogens framtida roll gått höga. Det välkomnar
              jag. När debattens vågor bryts mot varandra förs debatten framåt.
            </seg>
            <seg xml:id="i-8b57a68290e36544-0">
              Utvecklingen i skogen är i de flesta hänseenden positiv. Virkesförrådet
              ökar, skogsbrukets miljöhänsyn likaså, vilket bland annat de allt
              större frivilliga avsättningarna är ett tydligt bevis på. Ett
              annat tydligt exempel på skogsbrukets stora engagemang för skogens
              såväl sociala som ekologiska värden är det omfattande arbete som
              en lång rad skogliga aktörer har lagt ned inom ramen för Skogsstyrelsens
              dialogprojekt. Inom projektet har man diskuterat sig fram till
              målbilder för god miljöhänsyn. Det är viktigt då det bland annat
              är kring just denna fråga som debatten nästan har svallat över.
              Nu är det tid för implementering, och jag ser fram emot att se
              skogsnäringen implementera det gedigna arbete som har genomförts
              och dra nytta av det.
            </seg>
            <seg xml:id="i-1f7f8af92bec4f32-0">
              I grunden tror jag att detta frivilliga tillvägagångssätt är
              ett mycket bättre verktyg för att nå skogspolitikens målsättningar
              än att reglera genom lag och föreskrifter. Det finns dock skäl
              för att i skogsvårdslagen förtydliga vissa delar, vilket Miljömålsberedningen
              har föreslagit och redogjort för. Just nu pågår inom Regeringskansliet
              ett arbete med att utarbeta en proposition om biologisk mångfald.
              Propositionen kommer bland annat att utgå ifrån Miljömålsberedningens
              förslag i delbetänkandet om hållbar markanvändning avseende skog.
            </seg>
            <seg xml:id="i-cad3ee60285287eb-0">
              Fru talman! Regeringen skickade också för någon dryg vecka sedan
              ut en lagrådsremiss med ett antal förslag till ändringar i skogsvårdslagen.
              Förslagen bygger i mångt och mycket på några av de konkreta förslag
              som Miljömålsberedningen har lämnat för att öka naturhänsynen
              inom skogsbruket. Bland annat föreslår regeringen effektivare
              tillsyn genom att Skogsstyrelsen ska ges möjlighet att meddela
              föreläggande eller förbud utan att först ha lämnat ett råd som
              inte följts. Vidare gör regeringen bedömningen att Skogsstyrelsen
              ska upprätta en tillsynsplan för att därigenom få på plats ett
              mer effektivt och strategiskt tillsynsarbete.
            </seg>
            <seg xml:id="i-de5b3666449e446c-0">
              Något som har diskuterats flitigt de senaste åren är alternativa
              skogsbruksmetoder. Vissa har hävdat att dagens skogsvårdslag försvårar
              för andra skötselmetoder än traditionellt trakthyggesbruk. Miljömålsberedningen
              kom förvisso fram till att dagens regler i de allra flesta fall
              inte utgör hinder för den som vill bruka sin mark på annat sätt
              än med trakthyggesbruk. I vissa fall kan det dock finnas osäkerhet
              om hur skogsvårdslagens regler kring avverkningsformer, krav på
              återväxt och tillvaratagande av markens produktionsförmåga ska
              tolkas. Ibland kan dessa regler kanske till och med utgöra hinder.
            </seg>
            <seg xml:id="i-155aa735899c6a8b-0">
              För Alliansen är det självklart att lagstiftningen ska möjliggöra
              för en mångfald i brukandet och att den enskilde skogsägaren ska
              ha stor frihet att utforma sitt brukande. Några onödiga hinder
              för andra former än trakthyggesbruk ska inte finnas. Därför föreslår
              regeringen i nämnd lagrådsremiss att Skogsstyrelsen ska få meddela
              undantag, eller meddela föreskrifter om undantag, från bestämmelserna
              om avverkningsform. Vidare gör regeringen bedömningen att Skogsstyrelsens
              föreskrifter och allmänna råd om tillämpningen av återväxt- och
              avverkningsbestämmelserna bör ses över i syfte att säkerställa
              att de inte sätter käppar i hjulen för olika skötselformer.
            </seg>
            <seg xml:id="i-9e7906adeec46fec-0">
              Därmed återkommer jag till diskussionen om hur mycket skog som
              ska skyddas eller undantas brukande. I dag är ungefär 8,5 procent
              av den produktiva skogsmarken tagen ur bruk genom olika skyddsformer.
              Tittar vi på den totala skogsmarken ser vi att hela 25 procent
              är undantaget brukande. Det är en hög siffra. Samtidigt finns
              det fortfarande mycket skog med höga naturvärden som behöver ges
              skydd. Miljömålsberedningen föreslog därför bland annat att ytterligare
              150 000 hektar produktiv skogsmark ska undantas brukande genom
              offentligt skydd i form av till exempel naturvårdsavtal eller
              naturreservat. Vidare ansåg man att skogsbrukets frivilliga avsättningar
              bör kunna öka med ytterligare 200 000 hektar fram till år 2020.
            </seg>
            <seg xml:id="i-c62a03cd46a833f0-0">
              Fru talman! När vi diskuterar hur mycket skog som ska undantas
              brukande är det viktigt att inse att skydd av skog också har en
              baksida och en prislapp. Varje hektar som undantas brukande försämrar
              förutsättningarna för vår industri att producera förnybara material
              och färdiga produkter. Därigenom försämras också möjligheterna
              till jobb och tillväxt. Förhoppningsvis kan en del av detta tapp
              kompenseras genom fler jobb inom naturturism och andra näringar,
              men det är viktigt att vi inser att skogsnäringen är en fundamentalt
              viktig del av vår basindustri och en näring som finns på platser
              i landet där arbetstillfällena i övrigt kanske inte direkt står
              som spön i backen. Menar vi allvar med att hela Sverige ska leva,
              ja, då måste vi slå vakt om svensk skogsnäring och ge den förutsättningar
              att utvecklas.
            </seg>
            <seg xml:id="i-5cabedfc7fa22f8c-0">
              Ett annat pris vi måste betala för varje hektar skog som inte
              brukas är försämrade möjligheter att minska våra utsläpp av klimatgaser.
              Skogsbruket är en klimathjälte. Skogen är en enorm kolsänka, men
              den gör störst nytta när dess förnybara råvara ersätter fossil
              energi och energikrävande produkter. Varje avverkad kubikmeter
              skog ger möjlighet att minska utsläppen av koldioxid med upp till
              800 kilo. Detta faktum måste vi politiker ha i åtanke när vi utformar
              politiken. Tyvärr har vi vissa politiska partier som tycks leva
              i en drömvärld där det inte verkar finnas någon gräns för vad
              skogen kan räcka till.
            </seg>
            <seg xml:id="i-7001978c21cbd840-0">
              Fru talman! Svensk skogsindustri är just nu inne i en mycket
              tuff period bland annat beroende på den snabbt sjunkande efterfrågan
              på tryckpapper. Vi i Alliansen är dock övertygade om att skogsindustrin
              även i framtiden kommer att utgöra en mycket viktig del av vår
              basindustri och fortsatt bidra till tillväxt och sysselsättning.
              Vi är också övertygade om att fler jobb kan växa till med skogen
              som bas. Vi vill därför samla skogens alla aktörer och stimulera
              till utveckling. Vi vill att staten stöder näringens utveckling
              och omställning genom rejäla forskningsinsatser vad gäller såväl
              skogsbruket som utvecklingen av nya material och produkter.
            </seg>
            <seg xml:id="i-9b19d81112fff153-0">
              I skarp kontrast till Alliansens politik för tillväxt i skogen
              och i ekonomin står den rödgröna rörans spretiga politik där inskränkningar
              i brukandet varvas med skatter och avgifter. Av de 20 reservationer
              som finns i betänkandet är endast tre gemensamma för S, MP och
              V. Därför, fru talman, vill jag fråga Kristina Nilsson, Helena
              Leander och Jens Holm vilka deras gemensamma besked är.
            </seg>
            <seg xml:id="i-aefef19f659e4303-0">
              Med det, fru talman, vill jag yrka bifall till utskottets förslag
              och således avslag på samtliga reservationer.
            </seg>
          </u>
          <note type="speaker" xml:id="i-1356a547b7023ab3-0">
            Anf. 222 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-7">
            <seg xml:id="i-b5ab693a770396e7-0">
              Fru talman! Om vi tittar oss runt i världen ser vi att Sverige
              vad gäller skydd av skog tyvärr befinner sig i bottenregionerna,
              detta om vi jämför oss med andra EU-länder eller med länder som
              USA och Kanada, vilka har stora skogsarealer. Så tycker jag verkligen
              inte att det ska vara. Det är lite genant för ett land som Sverige,
              som vill hålla en hög profil på miljöområdet.
            </seg>
            <seg xml:id="i-548b13cab4ed5cb7-0">
              Ett av skälen till att vi lyckats så illa är principen om frivillighet
              under ansvar. Vissa breda rambeslut fattas i den här församlingen,
              men i allt väsentligt är det sedan upp till skogsägarna själva
              att bestämma. Vi tillämpar inte den principen på andra områden,
              och jag vill fråga Johan Hultberg varför frivillighet ska gälla
              just på skogsområdet.
            </seg>
            <seg xml:id="i-b6a918e324ed1ade-0">
              Jag vill också fråga om de frivilliga avsättningarna som de borgerliga
              partierna i mycket större utsträckning vill räkna in i Sveriges
              måluppfyllelse för att uppnå Nagoyamålen, alltså hur mycket mark
              vi ska skydda. Ifall vi använder oss av frivilliga avsättningar,
              och det kan väl vara en god idé, gör vi det för att uppnå politiska
              mål. Har vi då inte rätt att också ställa krav på kvaliteten på
              avsättningarna? Man ska till exempel inte kunna flytta runt mark
              eller bara ta mark som har väldigt låga biologiska nivåer. Ska
              vi inte ha någon form av krav på de frivilliga avsättningarna?
              Det är min andra fråga till Johan Hultberg.
            </seg>
          </u>
          <note type="speaker" xml:id="i-782ba2da98a1ef5f-0">
            Anf. 223 JOHAN HULTBERG (M) replik:
          </note>
          <u who="johan_hultberg_88b600" xml:id="i-fe8d6a0a4b98a436-1">
            <seg xml:id="i-75af546d674739cd-0">
              Fru talman! Jens Holms frågor bottnar i att vi har ganska olika
              syn på äganderätt, på brukanderätt. Jag är av uppfattningen att
              det man äger, det vårdar man. Det menar jag att Sveriges 330 000
              skogsägare gör. Naturligtvis finns det enstaka skogsägare som
              inte tar sitt ansvar, och därför är det viktigt att vi skärper
              tillsynen. Jag redogjorde i mitt anförande för att vi nu gör just
              det.
            </seg>
            <seg xml:id="i-5ad808b056b08f96-0">
              Redan i dag har Skogsstyrelsen i ökad utsträckning prioriterat
              tillsynsarbetet. Det går ju lite trender i det här. Ibland är
              allt fokus på rådgivning, ibland på tillsyn. Det är viktigt att
              det finns en balans mellan dem, och jag tror att Skogsstyrelsen
              är på väg att hitta just den balansen.
            </seg>
            <seg xml:id="i-cf1e1b6abf2416fe-0">
              När det gäller skydd av skog har Sverige en mycket hög andel
              strikt skyddad skog. Staten har alltså övertagit marken och ombildat
              den till exempelvis naturreservat, och man får i princip inte
              bryta en pinne innanför området. Många andra länder har en mer
              liberal syn på skyddande av skog, och det är kanske det Jens Holm
              förespråkar. Det innebär ofta att brukande är tillåtet men inte
              får ske på samma sätt som i den övriga, mer konventionellt brukade
              skogen.
            </seg>
            <seg xml:id="i-1a04f60aa68903f9-0">
              Vad avser de frivilliga avsättningarna tycker jag att det är
              viktigt att verkligen understryka värdet av dem och ge skogsägarna
              ett stort erkännande för det arbetet. De gör en enorm insats och
              faktiskt också en enorm investering i den biologiska mångfalden.
            </seg>
            <seg xml:id="i-1b27ed618b7a7c0e-0">
              Jag ser att min repliktid rinner ut, men jag återkommer gärna
              i min nästa replik, fru talman, till hur det mer exakt ser ut
              när det gäller de 1,1 miljon hektar som hittills frivilligt har
              avsatts.
            </seg>
          </u>
          <note type="speaker" xml:id="i-16a237fbce25eabb-0">
            Anf. 224 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-8">
            <seg xml:id="i-f567eb7018051e4b-0">
              Fru talman! Jag vet inte, Johan Hultberg, om du behöver berätta
              så mycket för mig om hur det ser ut med de frivilliga avsättningarna.
              Det ser nämligen väldigt olika ut. Det går alltid att lyfta fram
              bra exempel, men tyvärr går det också att lyfta fram ganska dåliga
              exempel. Min fråga var ifall vi inte ska kunna ställa krav på
              de frivilliga avsättningarna så att de utgörs av representativa
              områden med någorlunda stor biologisk mångfald och så vidare.
            </seg>
            <seg xml:id="i-f6a487add932f73e-0">
              Det är intressant att du tillstår att det inom skogsbranschen
              finns företag som inte sköter sig. Det är tyvärr så. Om vi tittar
              på Skogsstyrelsens undersökningar ser vi att så mycket som närmare
              40 procent av avverkningarna inte uppfyller lagkraven. Då borde
              det vara rimligt att vi åtminstone hade sanktionsmöjligheter för
              brott mot hänsynsreglerna i skogsvårdslagen så att vi kunde komma
              till rätta med problemen. Därmed skulle vi sätta en högre standard
              och det blev lättare för alla att följa den. Alla ska ju följa
              lagen, och det kan vi markera genom att införa sanktioner.
            </seg>
            <seg xml:id="i-c9ff9a041f91a1e4-0">
              Såvitt jag vet motsätter ni er det, vilket jag tycker är märkligt.
              Det blir nästan så att man låter dem som missköter sig smita undan
              utan att ta sitt ansvar. Det skulle jag också vilja ha svar på.
            </seg>
          </u>
          <note type="speaker" xml:id="i-b5be1863ae77b8ba-0">
            Anf. 225 JOHAN HULTBERG (M) replik:
          </note>
          <u who="johan_hultberg_88b600" xml:id="i-fe8d6a0a4b98a436-2">
            <seg xml:id="i-066dcc074105de06-0">
              Fru talman! Jag börjar där Jens Holm slutade. Det är inte så
              att vi motsätter oss sanktioner. Men vi motsätter oss en rättsosäker
              ordning. Hittills har vi inte på något sätt lyckats hitta en ordning
              som är rättssäker. Därför är det för mig alldeles självklart att
              vi inte ska införa sanktionsmöjligheter. I stället är det viktigt
              att Skogsstyrelsen gör som de gör i dag, nämligen försöker driva
              enskilda fall till domstol, dels för att förtydliga praxis, dels
              för att sätta åt dem som inte tar sitt ansvar.
            </seg>
            <seg xml:id="i-df6c29c5fac8efce-0">
              Vad gäller de frivilliga avsättningarna har Skogsstyrelsen tittat
              på värdet. Det finns som sagt ungefär 1,1 miljon hektar frivilliga
              avsättningar av produktiv skogsmark nedan den fjällnära gränsen.
              Av dem har 647 000 väldigt högt utvecklade naturvärden, alltså
              höga biologiska värden som verkligen är värda att skydda. 143
              000 har en utvecklingspotential. Det är hyfsat höga värden där
              i dag, och man ser att de inom en snar framtid kan växa ytterligare.
              Sedan finns det ungefär 250 000 hektar som är restaureringsskogar,
              där det krävs aktiva åtgärder och långsiktighet.
            </seg>
            <seg xml:id="i-7f0baa08c0be29cc-0">
              Om du kommer till skogsbrukare i mina trakter i Småland kan du
              naturligtvis få se många fastigheter som bara består av planterad
              gran. Ditt svar till de skogsbrukarna är att det inte är någon
              idé att de avsätter någonting, eftersom skogen inte har några
              höga naturvärden. Jag tycker för min del att det är utmärkt att
              de avsätter 5 procent av sin mark och till exempel vidtar åtgärder
              för att gynna lövskog, vilket vi har brist på i dag. Men de höga
              naturvärdena syns inte i morgon, i övermorgon, om 10 år eller
              om 30 år, utan kanske om 50, 60 eller 70 år. Likväl är det bra
              att skogsägarna gör detta.
            </seg>
          </u>
          <note type="speaker" xml:id="i-0c8f7af292a88140-0">
            Anf. 226 KRISTINA NILSSON (S) replik:
          </note>
          <u who="kristina_nilsson_f9caea" xml:id="i-43f4a7d55d816d3a-1">
            <seg xml:id="i-9e685249c641404e-0">
              Fru talman! Jag nämnde i mitt anförande att jag har försökt träffa
              många med intressen i skogen. Några som jag har träffat driver
              mindre skogsvårdsföretag som jobbar med gallring, röjning och
              återplantering. Det är viktiga uppgifter. En av dem berättade
              för mig att hans företag inte längre lämnar anbud på skogsplantering,
              eftersom det enligt hans sätt att se på detta har blivit omöjligt
              att konkurrera om man vill att arbetstagarna ska ha sjysta villkor.
              Enligt honom är det i vissa fall så att människor utnyttjas för
              de här uppgifterna med usla villkor och att det kan leda till
              att priserna dumpas.
            </seg>
            <seg xml:id="i-8f95e96b07c9030f-0">
              Det här tycker jag känns bekymmersamt. Från Socialdemokraternas
              sida har vi lanserat förslag för ordning och reda på arbetsmarknaden.
              Just den här företagaren välkomnade dessa förslag.
            </seg>
            <seg xml:id="i-bac5706a38a4ff43-0">
              Nu är jag lite nyfiken, fru talman. Hur ser Moderaterna och Johan
              Hultberg på detta? Har ni sett den här problematiken inom skogsbranschen?
              Är ni möjligen beredda att stödja några av våra förslag?
            </seg>
          </u>
          <note type="speaker" xml:id="i-efa23ee22f796803-0">
            Anf. 227 JOHAN HULTBERG (M) replik:
          </note>
          <u who="johan_hultberg_88b600" xml:id="i-fe8d6a0a4b98a436-3">
            <seg xml:id="i-6ce46a67676efece-0">
              Fru talman! Nu har vi en diskussion om skogspolitiken och kanske
              inte så mycket om arbetsmarknadens villkor och arbetsmarknadslagstiftningen.
              Men jag har sett de här problemen. I grunden handlar det om att
              vi har väldigt många jobb i skogen som svenskar inte vill ta på
              sig. Vi har jättemånga arbetslösa svenska ungdomar som inte vill
              gå ut i skogen och plantera eller röja. Det ser jag som ett stort
              problem, eftersom vi har en hög ungdomsarbetslöshet i Sverige.
              Därför är det viktigt att vi fortsätter arbetet med att göra det
              mer lönsamt att arbeta och stärker drivkrafterna att komma i arbete.
            </seg>
            <seg xml:id="i-4ab7ced37b21c90f-0">
              Socialdemokraternas förslag till ordning och reda på arbetsmarknaden
              är väl snarare i mångt och mycket förslag om stängda gränser.
              Man vill inte att arbetsgivaren ska bedöma vilket behov av arbetskraft
              han eller hon har. I stället ska fackföreningsrörelsen sitta på
              ett kontor och avgöra det. För min del är det alldeles självklart
              att det måste vara upp till varje arbetsgivare att bestämma om
              man vill rekrytera från utlandet. Men det är jätteviktigt att
              vi har kontroll, uppföljning och skatteregler som gör att det
              är sjysta villkor mellan företag och naturligtvis för dem som
              kommer hit och arbetar. Vi har sett hemska exempel, bland annat
              med något företag som hade arbetskraft från Somalia, vill jag
              minnas. Det var verkligen fruktansvärt, och sådant vill vi inte
              se.
            </seg>
          </u>
          <note type="speaker" xml:id="i-2fdeacd762e59fe0-0">
            Anf. 228 KRISTINA NILSSON (S) replik:
          </note>
          <u who="kristina_nilsson_f9caea" xml:id="i-43f4a7d55d816d3a-2">
            <seg xml:id="i-8a89c497f8bfb6b1-0">
              Fru talman! Det här handlar absolut inte om stängda gränser.
              Sjysta villkor på arbetsmarknaden betyder för mig sjysta villkor
              för alla som jobbar på arbetsmarknaden. Det har ingenting att
              göra med varifrån man kommer.
            </seg>
            <seg xml:id="i-8149b115bf80dbce-0">
              Nya moderaterna har sagt att man värnar den svenska modellen.
              Det här är en marknad som jag tycker vittnar om att villkoren
              inte är sjysta. Det hör ihop med skogspolitiken, för det handlar
              om att vi vill att många ska vilja ta de här jobben i framtiden,
              och det är klart att det inte är så lockande om man ser att villkoren
              ständigt försämras inom branschen. Det är bekymmersamt om våra
              företagare ser att det är omöjligt att ens lägga anbud då det
              i vissa fall går till på det sätt som du själv nämner.
            </seg>
            <seg xml:id="i-0032fbefd24a1033-0">
              Detta tycker jag att vi har ett ansvar att göra någonting åt.
              Vill nu inte Moderaterna stödja våra idéer kring hur det ska göras
              tycker jag att det skulle vara intressant om Johan Hultberg presenterade
              någon form av lösning på hur vi ska komma till rätta med det här.
            </seg>
          </u>
          <note type="speaker" xml:id="i-0915a3ce798e6ba4-0">
            Anf. 229 JOHAN HULTBERG (M) replik:
          </note>
          <u who="johan_hultberg_88b600" xml:id="i-fe8d6a0a4b98a436-4">
            <seg xml:id="i-4803b424e0abe630-0">
              Fru talman! Jag tror inte att man hjälper någon som kommer från
              ett annat land och är i behov av jobb genom att säga att han eller
              hon inte är välkommen och öka fackföreningsrörelsens makt.
            </seg>
            <seg xml:id="i-b48043c9afcf230a-0">
              Det är min bestämda uppfattning att de förslag som Socialdemokraterna
              lagt fram på senare tid tyvärr snarare är ett uttryck för ökad
              protektionism och en vilja att stänga gränserna. Retoriken liknar
              ibland ett annat partis. Detta vänder jag mig kraftigt emot.
            </seg>
            <seg xml:id="i-6d7542394fd1ad3b-0">
              Mitt och Moderaternas alternativ är en skattemyndighet som prioriterar
              kontroll av branscher med stora problem. Tyvärr är skogsnäringen
              en bransch som är lite extra utsatt, precis som till exempel hotell-
              och restaurangnäringen.
            </seg>
            <seg xml:id="i-fabe1af1eb88adc3-0">
              Vi är absolut öppna för justeringar av den arbetskraftsinvandringsreform
              som vi har genomfört. Det kan bli ännu mycket bättre. Vi har gjort
              en del justeringar, och mer kan säkert göras. Men för mig är det
              jätteviktigt att stå upp för öppna gränser. För mig är det lika
              självklart att några kan komma från Afrika och jobba i Sverige
              som att svenska ungdomar söker lyckan i Norge eller Danmark.
            </seg>
          </u>
          <note type="speaker" xml:id="i-01ce1388865aa4d2-0">
            Anf. 230 HELENA LEANDER (MP) replik:
          </note>
          <u who="helena_leander_75e865" xml:id="i-000e2604c24d5d23-4">
            <seg xml:id="i-36a08cfe7d10db80-0">
              Fru talman! Jag tänkte att vi skulle prata lite om lagar och
              regler.
            </seg>
            <seg xml:id="i-497f3d540bb286f0-0">
              Långt innan jag och Johan Hultberg kom in i politiken fanns det
              politiker som tyckte att de visste bättre än den enskilda skogsägaren
              hur denna skulle sköta sin skog för att få en så lönsam skog som
              möjligt. Det tycker inte jag är politikens roll. Jag tycker att
              den enskilda skogsägaren ska få utforma sitt skogsbruk utifrån
              sina mål för ägandet. Det kanske inte ens är högsta lönsamhet
              som är målet. Men om det är det ska man kunna välja de metoder
              man tror på, under förutsättning att man inte skadar miljön på
              ett orimligt sätt.
            </seg>
            <seg xml:id="i-26110fd25ab20d1b-0">
              Det är ungefär samma regler som vi har för andra verksamheter.
              Det är ingen som talar om för någon hur man ska tillverka skor.
              Däremot finns det vissa regler för vad man får släppa ut i luft
              och vatten och så vidare. Jag tycker att det är en ganska rimlig
              princip också inom skogspolitiken. Vi sätter upp ramar för de
              miljömässiga kraven och lämnar i övrigt stor frihet åt skogsägaren.
            </seg>
            <seg xml:id="i-5590321f6a4ee7bc-0">
              Jag undrar vad i det här resonemanget det egentligen är som Johan
              Hultberg vänder sig emot. Johan Hultberg företräder ett parti
              som annars brukar prata ganska mycket om lag, rätt, fängelsestraff
              och sådana saker. Hur kommer det sig att det just på skogsområdet
              inte ska finnas några straff om någon gör fel? Man ska helst inte
              ha några regler heller, låter det som ibland. Nu kanske jag hårdrar
              det lite. Men det här är inte bara en akademisk fråga. Vi ser
              i uppföljningar att det är många avverkningar som inte lever upp
              till lagens krav. Då tycker jag inte att det är konstigt om man
              från politiken, utan att vilja ta till kommunism och sådana saker,
              vill ha vissa regler samt sanktioner mot dem som inte följer dem,
              på skogspolitikens område precis som på andra områden.
            </seg>
          </u>
          <note type="speaker" xml:id="i-931109bf5dbabe3d-0">
            Anf. 231 JOHAN HULTBERG (M) replik:
          </note>
          <u who="johan_hultberg_88b600" xml:id="i-fe8d6a0a4b98a436-5">
            <seg xml:id="i-a9723d5184339edc-0">
              Fru talman! När man hör Helena Leander låter det som att Miljöpartiet
              bara vill göra lite småjusteringar här och där i lagstiftningen.
              Men sanningen är att man vill göra enorma inskränkningar i brukanderätten.
              Man har till exempel synpunkter i detalj på hur skyddszonerna
              intill vatten ska se ut. Man vill också införa restriktioner för
              brukandet av tätortsnära skog, som utgör en miljon hektar.
            </seg>
            <seg xml:id="i-dd26f4ba88313c0e-0">
              Man får fundera på vad det får för konsekvenser. Min uppfattning
              är att vi har en lagstiftning. Det är inte carte blanche i skogen,
              utan vi har en ram som vi har beslutat om här i riksdagen. Vi
              ger skogsägarna frihet att navigera inom den ramen och utforma
              sitt brukande efter sina målsättningar.
            </seg>
            <seg xml:id="i-1f7d5a0591a48c5c-0">
              De målsättningarna kan skilja sig åt, precis som Helena Leander
              nämner. Någon har ekonomin som det absolut främsta målet. Någon
              är jaktintresserad och bedriver en skötsel för att maximera möjligheterna
              till jakt. Någon annan tycker att det viktigaste är att bruka
              skogen så att trakterna kring där man bor är estetiskt tilltalande,
              att man har bra möjligheter till svampplockning eller vad det
              nu kan vara.
            </seg>
            <seg xml:id="i-37b791a499508727-0">
              Min uppfattning är att den svenska modellen med frihet under
              ansvar har tjänat oss väl. Den har levererat stora förbättringar
              när det gäller miljöhänsyn, och det är en modell som tar oss närmare
              våra miljökvalitetsmål. Jag är tveksam till att man då ska bryta
              ett vinnande koncept.
            </seg>
          </u>
          <note type="speaker" xml:id="i-f19c71cf1636eeca-0">
            Anf. 232 HELENA LEANDER (MP) replik:
          </note>
          <u who="helena_leander_75e865" xml:id="i-000e2604c24d5d23-5">
            <seg xml:id="i-2d55c7592805fee0-0">
              Fru talman! Det är inte alla som tycker att det vinnande konceptet
              har tagit oss hela vägen i mål. Naturvårdsverket säger att vi
              inte kommer att klara miljömålet Levande skogar med nuvarande
              politik, och man säger att miljöhänsynen inte är tillräckligt
              god i skogen så som det är i dag.
            </seg>
            <seg xml:id="i-a1c8f570d573de26-0">
              Det har diskuterats om de exakta siffrorna i Skogsstyrelsens
              polytaxinventeringar är pålitliga. Men de kommer ändå fram till
              att runt en tredjedel av avverkningarna inte klarar kraven. Även
              om det nu inte är exakt en tredjedel är det en tillräckligt stor
              siffra för att man ska fundera på om vi behöver göra någonting
              mer.
            </seg>
            <seg xml:id="i-8b419e7b511b9cff-0">
              Frågan är om vi bara lite allmänt ska säga åt skogsägarna att
              vara snälla mot skogen och sedan lämna stor frihet. Det skulle
              man kunna göra om man tänker att man heller inte ska ha några
              som helst sanktioner för den tredjedel eller där i krokarna som
              inte gör som de ska.
            </seg>
            <seg xml:id="i-4149314555f06b06-0">
              Men om man ändå tycker att det är rimligt att det finns sanktioner
              mot den som bryter mot lagen måste man för rättssäkerhetens skull
              ändå vara lite tydligare med vad det innebär att vara snäll mot
              miljön.
            </seg>
            <seg xml:id="i-4707042a4a2f653f-0">
              Det är därför som man kan behöva precisera lite tydligare: Vad
              innebär det för hänsyn mot vatten, körskador, hänsynskrävande
              biotoper och så vidare? Man kan behöva vara tydligare med att
              spalta upp vad som förväntas av en skogsägare. Det ger också en
              tydlighet för den enskilda skogsägaren.
            </seg>
            <seg xml:id="i-cfac08b56a12e3a0-0">
              Varje skog är unik. Där hamnar man i en svår balansgång som lagstiftare
              och reglerare. Det handlar om hur man kan ge tydliga besked om
              vad som ska göras utan att hamna i någon sorts detaljreglering
              som blir oöversättbar till just min unika skog som ser ut på det
              här sättet.
            </seg>
            <seg xml:id="i-2c7b52127dc2b124-0">
              Jag tänker egentligen fråga: Hur ser Johan Hultberg på detta?
              Har du den enkla lösningen, eller är det bara att luta sig tillbaka
              och tycka att det nog är ganska bra som det är?
            </seg>
          </u>
          <note type="speaker" xml:id="i-43be166cb2751bcc-0">
            Anf. 233 JOHAN HULTBERG (M) replik:
          </note>
          <u who="johan_hultberg_88b600" xml:id="i-6bee373e9d188724-0" next="cont">
            <seg xml:id="i-6d739009f6355f2d-0">
              Fru talman! Nej, jag har inga enkla lösningar, av den enkla anledningen
              att det inte finns några. Skogen är väldigt komplex. Det är stora
              arealer. Vi talar om 330 000 skogsägare.
            </seg>
            <seg xml:id="i-c547f0f715178723-0">
              Vi har stora skogsägare, och vi har små skogsägare. Vi har skog
              intill vatten, och vi har skog intill tätorter. Vi har blandskogar,
              och vi har skogar som är typiska contortaplanteringar. Det finns
              väldigt stor mångfald i skogen. Därför finns det inga enkla lösningar.
            </seg>
            <seg xml:id="i-1e066d63e662476b-0">
              Jag ska komma med ett litet avslöjande här i kammardebatten,
              om fru talmannen tillåter. Omloppstiderna i skogen är väldigt
              långa. Förändringar i skogen tar väldigt lång tid. Faktum är att
              den största delen av den svenska skogen kanske inte ens har blivit
              påverkad av den skogsvårdslag som vi har i dag.
            </seg>
            <seg xml:id="i-4a5061e2ceee3cc5-0">
              Den beslutades 1993 och trädde i kraft 1994. Det är inte så att
              varje skogsägare är ute och påtar i sin skog varje dag. Man gör
              en gallring, och sedan återkommer man kanske 25–30 år senare och
              gör en ny gallring. Sedan går det ett antal decennier till, och
              så gör man en slutavverkning. Det är det typiska trakthyggesbruket.
            </seg>
            <seg xml:id="i-a8282a09744bce46-0">
              Många har inte gjort en gallring eller slutavverkning som har
              påverkats av den nuvarande skogsvårdslagen. Då tycker jag att
              man ska vara försiktig med att döma ut den. Jag tror att det behövs
              förändringar i den. Det har Miljömålsberedningen föreslagit. Några
              konkreta förändringar berättade jag om i mitt anförande, till
              exempel förstärkt tillsyn.
            </seg>
            <seg xml:id="i-47b795bc5e83a75c-0">
              Jag tycker att modellen med frihet under ansvar är viktig, och
              då måste man ha en välfungerande tillsyn. Där behöver vi bli bättre.
              Skogsstyrelsen behöver prioritera hårdare. Jag är också beredd
              att titta över påföljder och annat som kanske gör att polisen
              och åklagare skulle prioritera brott mot skogsvårdslagen i något
              större utsträckning.
            </seg>
          </u>
          <note xml:id="i-3a3687ade107d98b-0">
            Anf. 234 ANITA BRODÉN (FP):
          </note>
          <u who="johan_hultberg_88b600" prev="cont" xml:id="i-73ad03abf3ea7930-0">
            <seg xml:id="i-b93f5c86bc610ee1-0">
              Fru talman! Vi har återigen ett betänkande som omfattar ett område
              som vi kommer att få återkomma till under våren. Skogspolitiken
              kommer att inrymmas under propositionen och betänkandet Biologisk
              mångfald och ekosystemtjänster . Därför kommer jag, fru talman,
              att hänvisa till detta framöver.
            </seg>
            <seg xml:id="i-94fc338101338d59-0">
              Vad gäller skogsskydd slås det fast också i årets budgetproposition
              att regeringen har en tydlig ambition att skyddsvärda skogar inte
              skall avverkas utan skyddas som formellt skyddad skog eller frivilligt
              avsatta skogar.
            </seg>
            <seg xml:id="i-342632a284679233-0">
              Folkpartiet har ofta lyft fram att vi tack vare många familjeskogsbrukare
              har bevarat såväl ekosystemtjänster som den biologiska mångfalden.
              Många privatskogsägare har ett långsiktigt syfte med sitt ägande,
              som i mångt och mycket handlar om att de vill efterlämna någonting
              till kommande generationer.
            </seg>
            <seg xml:id="i-0b677dd21b0e0080-0">
              Det handlar om ett förvaltande. Att utan krav på ersättning avstå
              minst 5 procent av den produktiva skogen är imponerande. Det har
              betydelse för att vi ska kunna klara av att uppnå miljökvalitetsmålet
              Levande skogar och också våra mål för internationella åtaganden.
              Men det ska medges att det är nödvändigt att transparensen kring
              de frivilliga avsättningarna förbättras.
            </seg>
            <seg xml:id="i-701ede658784de3f-0">
              Fru talman! Folkpartiet har i många sammanhang lyft fram det
              statliga skogsinnehavet där vi har velat ställa högre krav på
              att bland annat utnyttja Sveaskogs innehav ännu mer både som utbytesskog
              och som avsättning för att särskilt förstärka ekosystemen och
              bevara till exempel de viktiga ädellövskogarna i södra Sverige.
            </seg>
            <seg xml:id="i-87a2d58d5aa72167-0">
              Vi var mycket nöjda över den trepartsöverenskommelse som slöts
              under dåvarande miljöminister Andreas Carlgrens ministerperiod
              där 100 000 hektar Sveaskogsinnehav skulle kunna nyttjas just
              som utbytesskog. Men vi är något mindre nöjda över utfallet. Enligt
              Riksrevisionen beror den dåliga måluppfyllelsen bland annat på
              bolagens krav men också på Sveaskogs restriktiva policy.
            </seg>
            <seg xml:id="i-5385b8f0ec3aa511-0">
              Fru talman! Här borde finnas en förbättringspotential men också
              en insikt från regeringen att medel för skötselåtgärder är viktiga
              då skötselåtgärder medför stor miljönytta. Här handlar det om
              både och.
            </seg>
            <seg xml:id="i-9fc1bf75f9331d83-0">
              Fru talman! I samband med arbetet med skogsavsnittet i Miljömålsberedningen
              togs alternativa skogsbruksmetoder upp. Jag är nöjd med att denna
              fråga allteftersom möttes av allt mer och mer positiva attityder
              från såväl skogsbolag som Skogsstyrelsen. Att rådgivningen utvecklats
              till att också omfatta alternativa skogsbruksmetoder känns bra,
              riktigt bra. Det ökar mångfalden, friheten och också friluftslivets
              möjligheter att nyttja skog och mark.
            </seg>
            <seg xml:id="i-a8dc937b6473085e-0">
              Fru talman! I övrigt anser Folkpartiet att det är viktigt med
              en förtydligad skogsvårdslag. Det ökar tryggheten för såväl skogsägaren
              som samhället i övrigt. Vi är också nöjda med att kopplingen mellan
              förvaltarskap och äganderätt förstärks.
            </seg>
            <seg xml:id="i-9f120e429f95b3e5-0">
              Avslutningsvis vill jag lyfta fram ytterligare en fråga som Folkpartiet
              ofta har tagit upp. Det handlar om skogens vatten. Den så kallade
              DIVA-utredningen gav vid handen att det innebär stor negativ påverkan
              på miljön i mark och vatten om man inte tar väsentlig hänsyn till
              vattendrag och diken. Läckage av tungmetaller och näringsämnen
              är förödande. Arbetet med denna fråga pågår just nu i Miljömålsberedningen.
            </seg>
            <seg xml:id="i-7afec992189d0683-0">
              För att på ett klokt sätt kunna lyfta fram den potential som
              skogen rymmer, där skogens bidrag till Sveriges bnp och arbetstillfällen
              är betydande och där energi, klimat, miljö och turism är några
              områden som skogen också rymmer, är det viktigt att ta ett helhetsgrepp.
              Det kommer att kunna ske genom införandet av ett nationellt skogsprogram.
              Så var det sagt – det är något som regeringen har tagit fasta
              på.
            </seg>
            <seg xml:id="i-945e4a185abb582c-0">
              I det arbetet kan strategier tas fram som gynnar en hög och stabil
              tillväxt, utveckling av alternativa skogsbruksmetoder, ännu effektivare
              och funktionellare miljöhänsyn där man beaktar skogens sociala
              värden, en ökad mångfald genom mer lövskogsinblandning och slutligen
              – inte minst viktigt – en gemensam målbild för vad god miljöhänsyn
              är.
            </seg>
          </u>
          <note xml:id="i-d96596990e6e7882-0">
            Med detta yrkar jag bifall till förslaget i betänkandet och avslag
            på samtliga yrkanden.
          </note>
          <note type="speaker" xml:id="i-88830785208b4148-0">
            Anf. 235 ROGER TIEFENSEE (C):
          </note>
          <u who="roger_tiefensee_08d100" xml:id="i-ecbd6da34dc5f7fe-4">
            <seg xml:id="i-58ace059f480aee8-0">
              Fru talman! Vi debatterar miljö- och jordbruksutskottets betänkande
              12, Skogspolitik . Det behandlar, som tidigare sagts, 37 motionsyrkanden
              om skogspolitik från allmänna motionsperioden 2013. Samtliga yrkanden
              avstyrks.
            </seg>
            <seg xml:id="i-d7ab302a4f6f849c-0">
              Parallellt med riksdagens behandling av motionerna bereder regeringen
              en proposition om biologisk mångfald. Propositionen baseras bland
              annat på ett betänkande från Miljömålsberedningen som lades fram
              i juni. Det är ett och ett halvt år sedan, snart två.
            </seg>
            <seg xml:id="i-c6457f54f2e47347-0">
              Miljömålsberedningen presenterade vad jag tycker är ett väl avvägt
              förslag, och jag ser fram emot ett lika väl avvägt förslag från
              regeringen. Denna avvägning är nödvändig, fru talman. Den finns
              redan i skogsvårdslagen.
            </seg>
            <seg xml:id="i-edadd353d8bcc8e1-0">
              Sedan 1993 finns det två parallella mål, dels ett produktionsmål,
              som fanns sedan tidigare, dels ett miljömål. Det är ungefär 20
              år sedan, och precis som Johan Hultberg har framfört här i talarstolen
              i debatten har vi ännu inte sett det fulla resultatet av de två
              parallella målen. Vi bygger nämligen hela tiden in miljövärden
              i den generella hänsyn som är en del av miljömålet.
            </seg>
            <seg xml:id="i-8de224194842810d-0">
              En viktig utgångspunkt i skogspolitiken är den grundlagsskyddade
              äganderätten. Äganderätten begränsar hur stora värden en markägare
              kan tvingas avstå från genom krav på miljöhänsyn, den så kallade
              intrångsbegränsningen.
            </seg>
            <seg xml:id="i-fb35e7a9a972784b-0">
              Fru talman! En annan viktig utgångspunkt, som egentligen bygger
              vidare på och utgår från äganderätten, är att skogspolitiken bygger
              på frihet under ansvar.
            </seg>
            <seg xml:id="i-564b5fe595f7f93d-0">
              För att uppnå de miljökvalitetsmål som riksdagen satt upp måste
              vi jobba längs flera spår. Det handlar om traditionellt områdesskydd:
              att göra reservat och avsättningar av mark eller också lösa in
              mark eller skapa och teckna så kallade naturvårdsavtal med markägare.
              Markägaren behåller då sin mark men får ett långsiktigt avtal
              och ett uppdrag att mot ersättning sköta marken på ett speciellt
              sätt.
            </seg>
            <seg xml:id="i-050d940a2d983d78-0">
              Generell hänsyn i skogsbruket, som jag nämnde, är en annan viktig
              del – att till exempel lämna kvar död ved när man gör en skogsbruksåtgärd.
              Och inte minst viktigt är det tredje: frivilligt skydd – avsättningar
              av skyddsvärda områden som man inte får ersättning för. Där finns
              ändå ett mervärde, till exempel inom ramen för att man certifierar
              sitt skogsbruk. Då kan man få ett mervärde när man sedan säljer
              sin skogsråvara.
            </seg>
            <seg xml:id="i-b26f4ad1ef929fd2-0">
              Alla dessa tre delar är viktiga och behöver utvecklas. Som jag
              sade är det viktigt att ha en balans. I det sammanhanget vill
              jag understryka detta att verkligen uppskatta det frivilliga skyddet,
              för det är en del i det så kallade sektorsansvaret. Där säger
              regeringen och Miljömålsberedningen att vi behöver tydliga lagregleringar
              och att det frivilliga sektorsansvaret är helt nödvändigt för
              att nå miljömålen.
            </seg>
            <seg xml:id="i-64bebacc9c293f6e-0">
              Fru talman! Det är viktigt med tydliga regler om vad staten förväntar
              sig av en skogsägare. Det är också viktigt att regelverket inte
              är för detaljerat, för det ska fungera i praktiken. Det ska inte
              bara vara ett snyggt regelverk som ser bra ut på papperet, utan
              det ska fungera praktiskt.
            </seg>
            <seg xml:id="i-7072629d9f62d9bf-0">
              Skog ser olika ut. Vi har olika naturgivna förutsättningar, och
              därmed ser skogsvårdsåtgärderna olika ut. Det ska vara möjligt
              att anpassa dem efter de naturgivna förutsättningarna.
            </seg>
            <seg xml:id="i-7289115e746c426f-0">
              Fru talman! En del av mitt arbete i Miljömålsberedningen, där
              jag sitter som ledamot, var initialt väldigt fokuserat på trakthyggesbruk
              respektive kontinuitetsskogsbruk. Det var en stor fråga.
            </seg>
            <seg xml:id="i-d64d3524bcba3bc7-0">
              Vi hade ett kunskapsseminarium, och det är bra. Kunskap gör att
              man inte kan gena så mycket i kurvorna. Det är en viktig grej.
              Vi hade kunskapsseminariet inom ramen för Miljömålsberedningen.
              Dessförinnan var det ingen hejd på vad kontinuitetsskogsbruk skulle
              kunna bidra till, till exempel biologisk mångfald och ett ökat
              klimatperspektiv. Men vid kunskapsseminariet kom det fram att
              vi inte vet tillräckligt mycket. Man kan konstatera att kontinuitetsskogsbruk
              har en klar fördel för biologisk mångfald, men när det gäller
              klimatperspektivet vet man inte.
            </seg>
            <seg xml:id="i-ee0c115910f057a4-0">
              Miljömålsberedningen konstaterade också att det inte finns något
              i skogsvårdslagen som kräver avverkning av skog. Men när man avverkar
              skog ställer lagen upp ett antal tydliga villkor som ska vara
              uppfyllda.
            </seg>
            <seg xml:id="i-447413311173f19f-0">
              De viktigaste bestämmelserna finns i 5, 6 och 10 § i skogsvårdslagen.
              Det är bestämmelser som syftar till att säkerställa att skogsmarkens
              virkesproducerande förmåga tas till vara samt att förhindra exploaterande
              skogsbruk.
            </seg>
            <seg xml:id="i-004bd02265a57bb3-0">
              Det brukar ibland nämnas att den enda gången en skogsägare har
              blivit dömd för något är när man inte har fått bedriva kontinuitetsskogsbruk.
              Det som hände var att en skogsägare ville hugga så hårt att skogsvårdslagens
              bestämmelser om att det var dags att plantera skulle ha trätt
              in. Det var vad som hände.
            </seg>
            <seg xml:id="i-e654fb57be2b6a65-0">
              En del i tanken med kontinuitetsskogsbruk är att det ska vara
              en självföryngring. Men man högg så hårt och det var så glest
              mellan träden, helt enkelt, att det var dags att återplantera.
              Det ville inte skogsägaren. Det var vad som hände.
            </seg>
            <seg xml:id="i-a5657ee00849a0f0-0">
              Därför är det viktigt att man inte, i tron att man skapar något
              slags miljövänlig sak, egentligen har skogsbruksåtgärder som underlättar
              ett exploaterande skogsbruk som kalhugger. Det är det där gamla
              – baggböleri och sådant. Det är därför vi har en tydlig reglering
              av när det är dags att återplantera.
            </seg>
            <seg xml:id="i-5e322d567505f25b-0">
              Miljömålsberedningen och jag själv är dock väldigt tydliga i
              att vi behöver ha en mångfald i ett variationsrikt skogsbruk,
              och beredningen har föreslagit etappmål som säkerställer ett sådant
              skogsbruk.
            </seg>
            <seg xml:id="i-101400581922e106-0">
              Det finns inget i skogsvårdslagen som hindrar detta, men vi pekar
              på att det finns behov av att se över föreskrifter och allmänna
              råd i syfte att tydliggöra möjligheterna att använda alternativa
              brukningsmetoder, till exempel trakthyggesbruk. Detta ska tydliggöras,
              och sedan – som jag var inne på – tydde kunskapsseminariet på
              att det finns kunskapsluckor som behöver täppas igen genom forskning.
              Det behöver också utvecklas rådgivning.
            </seg>
            <seg xml:id="i-f0d22759dee1a450-0">
              Som Helena Leander var inne på: Jag som skogsägare kan ha olika
              ambitioner med min skog. Då ska rådgivningen kunna matcha det.
              Rådgivningen ska inte vara inriktad på maximal ekonomisk avkastning,
              om jag vill bruka min skog utifrån miljömässiga värden eller sociala
              värden. Det är viktigt att det kan säkerställas i rådgivningen.
            </seg>
            <seg xml:id="i-50d042736fe6a9da-0">
              Sedan kan man, fru talman, titta på reservationerna i betänkandet.
              Jag tror att det är i reservation 5 som Vänsterpartiet föreslår
              att man ska sätta upp mål för arealen kalhyggesfritt skogsbruk.
              Jag tror att det viktiga är att visa på möjligheterna till ett
              variationsrikt skogsbruk. Jag vet inte om Vänsterpartiet tänker
              sig någon särskild ersättning för att man ska bedriva ett kontinuitetsskogsbruk,
              men jag tror att det skulle vara dåligt använda pengar. Det skulle
              vara bättre att använda pengarna för att till exempel göra naturvårdsavtal.
              Det blir bättre effekt i biologisk mångfald och tydligare regelverk.
            </seg>
            <seg xml:id="i-a48726f55092a00d-0">
              Däremot, fru talman, var Vänsterpartiets representant Jens Holm
              i sitt anförande inne på att det finns stora möjligheter att utveckla
              skogens användning för naturturism. Det håller jag helt och hållet
              med Jens Holm om. Däremot tycker jag att det är viktigt att understryka
              en grundläggande skillnad mellan min och Jens Holms hållning när
              det gäller äganderätten. Om jag bedriver naturturism på min egen
              mark är det okej, för jag har den möjligheten. Men på Jens Holm
              låter det som om det ska vara upp till en naturentreprenör att
              driva verksamhet på någon annans mark som något slags fri dragningsrätt,
              och då är jag inte med längre.
            </seg>
            <seg xml:id="i-f7e489baed55c00a-0">
              Då kommer vi in på en diskussion om allemansrätten som jag tror
              att det är viktigt att ta. Om jag ska bedriva kommersiell verksamhet,
              naturturism, på någon annans mark tycker jag att anständigheten
              kräver att jag har något slags avtal med markägaren. Allemansrätten
              är något mycket svenskt – den finns i hjärtat på oss alla – och
              den ska vi vårda. Men det finns en diskussion om att den utnyttjas
              i kommersiella syften. Den diskussionen behöver vi ta, så att
              vi inte får en backlash och markägare kraftigt börjar sätta sig
              emot användning av deras mark för den vanliga allemansrätten.
              Den diskussionen är mycket viktig att ta.
            </seg>
            <seg xml:id="i-88364d491350ba0d-0">
              Jag hoppas, fru talman, att diskussionen om att värna allemansrätten
              blir en naturlig del i processen att ta fram ett nationellt skogspolitiskt
              program. Jag tror att den hör hemma precis där. Alla har ett förhållande
              till skogen. Vi ska kunna utnyttja skogen och använda den på olika
              sätt.
            </seg>
            <seg xml:id="i-8eead25e80a5ea2a-0">
              Min erfarenhet från arbetet i Miljömålsberedningen är att det
              finns starka motsättningar mellan olika intressen, markägare å
              ena sidan och miljöorganisationer å andra sidan, när det gäller
              skogen. Verklighetsbeskrivningen är helt väsensskild. Som politiker
              och beslutsfattare däremellan känner man sig ibland som en åsna
              mellan två hötappar: Försök komma överens!
            </seg>
            <seg xml:id="i-ed447f71aaf4f230-0">
              Jag tror att processen för att ta fram ett nationellt skogspolitiskt
              program kan vara ett bra sätt att tvinga folk att sätta sig vid
              samma bord och diskutera. Det viktigaste med ett sådant nationellt
              skogspolitiskt program kanske är att få den dialogen mellan olika
              intressenter.
            </seg>
            <seg xml:id="i-d40dcfdda5686a33-0">
              Avslutningsvis, fru talman: Det finns fantastiska möjligheter
              med ett hållbart brukande av den svenska skogen. Vi kan ersätta
              fossila bränslen. Vi kan ersätta fossila råvaror till kemikalier
              och textilier. Vi har viktiga miljöaspekter att ta vara på. Men
              just därför krävs det en klok avvägning mellan miljömål i skogen
              och andra miljömål samt mellan miljömål i skogen och produktionsmål
              i skogen.
            </seg>
            <seg xml:id="i-a48a6385935cb091-0">
              Jag ser fram emot regeringens proposition kring biologisk mångfald
              just därför att jag hoppas och vet rätt säkert att den har just
              den kloka avvägningen mellan miljömål och produktionsmål.
            </seg>
          </u>
          <note type="speaker" xml:id="i-0f09c6fb926b8892-0">
            Anf. 236 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-9">
            <seg xml:id="i-f3d946760ca3d32f-0">
              Fru talman! Jag tycker att det var bra att Roger Tiefensee tog
              upp turismen. Det är åtminstone något som Centerpartiet och Vänsterpartiet
              kan vara överens om när vi pratar skogspolitik, och det är ju
              bra.
            </seg>
            <seg xml:id="i-14fadb8b08c43f33-0">
              Vi vet att besöksnäringen i Sverige är en näring som växer och
              som omsätter mer pengar än bil-, stål- och järnindustrin tillsammans.
              För ett par år sedan omsatte den 225 miljarder kronor, enligt
              ny statistik, och vi vet att det är verksamheter som kommer att
              växa.
            </seg>
            <seg xml:id="i-c9285a30cf66fd1a-0">
              En stor del av turismen sker ute på landsbygden. Det kan handla
              om människor som vill paddla kanot, vara på viltsafari, fjällvandra,
              åka skidor och så vidare. Då är det viktigt att det finns något
              kvar ute i skogen att se. Beträffande skogen i dag tycker jag
              att det i debatten finns lite av ett tunnelseende, där det är
              alldeles för mycket fokus på bara produktion, att man ska ha största
              möjliga avkastning från skogen, att man ska ha timmer, papper
              och så vidare. Då får vi också stora arealer med monotona produktionsskogar.
            </seg>
            <seg xml:id="i-c08290b6ce7ae396-0">
              Samtidigt vet vi att miljö och produktion enligt skogsvårdslagen
              ska jämställas. Där har Roger redogjort för Miljömålsberedningens
              arbete. Det låter som om miljö ska uppvärderas i det framtida
              skogsbruket. Det tycker jag är bra, men det jag saknar är konkreta
              förslag som vi kan ta ställning till här och nu. Vi i Vänsterpartiet
              har lagt fram ett antal förslag. Men de konkreta förslagen finns
              faktiskt inte, och vi förlorar tid. Under tiden utarmas skogen,
              och det oroar mig.
            </seg>
          </u>
          <note type="speaker" xml:id="i-4cb6ea7f347c33e7-0">
            Anf. 237 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-5">
            <seg xml:id="i-df4a0bf74e35a8c6-0">
              Fru talman! Beträffande de konkreta förslagen: Det finns en proposition
              som är aviserad, så under våren kommer vi att ha de förslagen
              på riksdagens bord för att behandla. Jag kan lugna Jens Holm med
              det. Jag har respekt för att man i opposition är mycket angelägen.
              Men det är också lite lättvindigt att slå in öppna dörrar, när
              man vet att det kommer förslag. Jag refererar som sagt till Miljömålsberedningens
              förslag och känner att de är väl avvägda.
            </seg>
            <seg xml:id="i-8192368a4668bd49-0">
              Jens Holm var inne på besöksnäringen. Jag håller helt och hållet
              med om att den är viktig, och det är viktigt att vi liksom inte
              sågar av grenen som vi sitter på utan att de naturvärden som besöksnäringen
              i många fall bygger på kan bevaras. Men då är jag inne på att
              anständigheten kräver att den som bedriver ekoturism eller naturturism
              och inte själv är markägare ska ha någon form av avtal med den
              som är markägare, för då kan markägaren anpassa brukandet av sin
              skog på ett sätt som passar turistverksamheten.
            </seg>
            <seg xml:id="i-4d0be76d1e239b2e-0">
              Det skulle vara intressant att höra Jens Holms syn på det. Jag
              tycker inte att det ska vara en fri nyttighet att bedriva kommersiell
              verksamhet på någon annans mark. Där går gränsen för mig. Allemansrätten
              gäller fysiska personer. Men i det här fallet är det juridiska
              personer som bedriver kommersiell verksamhet på någon annans mark,
              och då tycker jag att anständigheten kräver att man även där ska
              ha någon form av naturvårdsavtal med markägaren. Då blir det en
              vinna-vinna-situation. Markägaren kan bruka sin skog på ett hållbart
              sätt och kanske ha kontinuitetsmetoder utan att staten behöver
              betala för det. Men det också är viktigt att hen får betalt för
              det.
            </seg>
          </u>
          <note type="speaker" xml:id="i-6b83cfc85a196c53-0">
            Anf. 238 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-10">
            <seg xml:id="i-c4ecef95af9eb8ed-0">
              Fru talman! Det är bra att det äntligen kommer en proposition,
              även om jag inte tror att den kommer att innehålla riktigt allt
              som behövs för att vi ska få ett verkligt hållbart skogsbruk och
              för att vi ska skydda de arealer som vi behöver skydda.
            </seg>
            <seg xml:id="i-d15030fa25703b6f-0">
              Jag vill understryka att ni nu har suttit vid makten i sju och
              ett halvt år och haft ganska lång tid på er. Men okej, nu avvaktar
              vi propositionen. Jag hoppas att det kommer förslag på sanktioner
              mot dem som bryter mot skogsvårdslagen, att vi får konkreta förslag
              på hur vi kan se till att antalet underkända avverkningar går
              ned kraftigt, att vi får nya resurser för att skydda mer mark
              och så vidare. Annars blir det så – precis som du är inne på –
              att vi bokstavligen sågar av den gren som besöksnäringen ska sitta
              på.
            </seg>
            <seg xml:id="i-f0204820e37a582e-0">
              Jag såg en undersökning från branschorganet Visit Sweden som
              sade att utomhusupplevelser är vad tyskar som besöker Sverige
              premierar mest, och utomhusupplevelser är ganska lätt att översätta
              till naturupplevelser, att vara ute i skogen och så vidare.
            </seg>
            <seg xml:id="i-8b91775f518b0dde-0">
              Jag kan på en gång säga att jag är mycket skeptisk till att urholka
              allemansrätten. Den är mycket viktig att värna om. Samtidigt ser
              jag de problem som du tar upp, Roger Tiefensee, och dem måste
              man lösa. Jag skulle därför uppskatta om regeringen kunde lägga
              fram ett förslag som bygger på att vi håller fast vid den viktiga
              allemansrätt som vi har samtidigt som vi kan komma till rätta
              med de problem som faktiskt finns på vissa ställen. Om vi behöver
              ny lagstiftning eller om vi mer effektivt kan tillämpa den lagstiftning
              som redan finns överlåter jag till regeringen att föreslå konkreta
              lösningar på. Det är ett digert arbete.
            </seg>
          </u>
          <note type="speaker" xml:id="i-831d48f9e643fc96-0">
            Anf. 239 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-6">
            <seg xml:id="i-c96018af2f50b76e-0">
              Fru talman! Jag tackar Jens Holm för förtroendet eftersom jag
              har noterat att han inte har väckt någon motion om att han tycker
              att det är viktigt med allemansrätten och att den inte ska urholkas
              men att man samtidigt måste komma till rätta med de problem som
              både han och jag ser.
            </seg>
            <seg xml:id="i-27f7f426fe91345b-0">
              Naturvårdsverket jobbar faktiskt just nu på regeringens uppdrag
              med detta. Det är en viktig dialog som man för med olika intressenter.
            </seg>
            <seg xml:id="i-803976a4fb40b301-0">
              Det känns som om jag behöver uppmärksamma Jens Holm på vad som
              gjordes under den förra mandatperioden. Det fanns till 2010 ett
              delmål inom målet Hållbara skogar. När alliansregeringen tog över
              regeringsmakten 2006 bedömdes det att vi med fortsatt politik
              från Jens Holms tid, som stödparti till den socialdemokratiska
              regeringen, skulle nå detta mål 2020. Sedan gjorde vi en bytesaffär
              och tog 100 000 hektar från Sveaskog och bytte till oss bevaransvärd
              mark från privata skogsägare och fokuserade också mer på att avsätta
              statligt ägd mark. Det gjorde att vi i princip uppnådde detta
              mål.
            </seg>
            <seg xml:id="i-81939bc9fb051336-0">
              Precis som Anita Brodén var inne på fick vi inte ut exakt hektar
              för hektar. Det gjorde att vi inte helt uppnådde målet, men vi
              var åtminstone nära. Allianregeringen nådde det mål som man efter
              Göran Perssons regering bedömde skulle uppnås till 2020. Det händer
              alltså saker om man vill se dem. Inom en snar framtid kommer det
              en proposition om biologisk mångfald utifrån Miljömålsberedningens
              betänkande, och jag ser fram emot behandlingen av den.
            </seg>
          </u>
          <note type="speaker" xml:id="i-22c8d97449ebd9a2-0">
            Anf. 240 JOSEF FRANSSON (SD):
          </note>
          <u who="josef_fransson_b32cdd" xml:id="i-6367bd4c2034b431-3">
            <seg xml:id="i-506b5817a9de0d1d-0">
              Fru talman! I dag diskuterar vi skogspolitik med anledning av
              betänkande MJU12. De flesta här håller nog med om att skogen är
              viktig för Sverige.
            </seg>
            <seg xml:id="i-d9cb407efb02c115-0">
              För att ytterligare understryka hur viktig skogen är tänkte jag
              börja med lite siffror.
            </seg>
            <seg xml:id="i-2859cc9707f4735a-0">
              Under 2011 uppgick det totala exportvärdet av skogsprodukter
              globalt till 262 miljarder dollar. Sverige svarade faktiskt för
              hela 7 procent av detta exportvärde.
            </seg>
            <seg xml:id="i-3e816ee674b02928-0">
              Sverige är alltså ett land med 9 miljoner invånare som tävlar
              med länder som USA, Kanada och Ryssland och ändå står för hela
              7 procent av den totala världsexporten. Det är verkligen inte
              illa.
            </seg>
            <seg xml:id="i-f38aeb6b7cfe33f6-0">
              För vår del innebär det att exporten av skogs- och skogsindustriprodukter
              2012 uppgick till 10 procent av vår totala export – eller angett
              i pengar 122 miljarder kronor.
            </seg>
            <seg xml:id="i-f7a04e8f0c5bb06e-0">
              Som alla säkert förstår har Sveriges skog haft en avgörande roll
              för svensk välfärd och är ett av våra viktigaste fundament i ekonomin,
              och så kommer det att förhålla sig även i framtiden.
            </seg>
            <seg xml:id="i-c3c90f4a20a80b65-0">
              Näringen sysselsätter i dag direkt och indirekt ungefär 200 000
              människor. Detta handlar i stor utsträckning om våra så viktiga
              och alltmer sällsynta landsbygdsjobb.
            </seg>
            <seg xml:id="i-a14624cd73b7cc51-0">
              Något som kan sägas vara lite paradoxalt men egentligen är ett
              resultat av teknikutveckling, kunskapsutveckling och ambitioner
              är att vi i dag har mer skog i Sverige än i mannaminne, detta
              samtidigt som avverkningen är större än någonsin.
            </seg>
            <seg xml:id="i-eee13f71beebadcf-0">
              Från Sverigedemokraternas horisont är detta en utveckling som
              kan fortsätta ytterligare om man ger rätt förutsättningar.
            </seg>
            <seg xml:id="i-a6e28e919c58851e-0">
              I dag är tillväxten av skog väsentligt större än den skog som
              avverkas eller dör. Det är väl en inte alltför långsökt slutsats
              att den högre koldioxidhalten i atmosfären haft en positiv inverkan
              på denna utveckling, då växter växer snabbare med högre koldioxidhalter.
            </seg>
            <seg xml:id="i-58d609c608460b54-0">
              På Sveaskogs webbplats kan man vidare läsa att den svenska skogen
              binder uppemot 140 miljoner ton koldioxid per år, vilket är långt
              mer än dubbelt så mycket som de totala svenska utsläppen av koldioxid.
            </seg>
            <seg xml:id="i-641521a9978960e8-0">
              Även i termer av nettoupptag från skogen är vi nästan neutrala
              i Sverige gällande koldioxidutsläpp, enligt Sveaskogs siffror.
            </seg>
            <seg xml:id="i-868ea3a68325a520-0">
              Detta bygger dock på att skogen också brukas, då träden binder
              koldioxid i första hand i tillväxtfasen.
            </seg>
            <seg xml:id="i-e5ff2971c1c0604e-0">
              Fru talman! Det finns vissa orosmoln mot en fortsatt positiv
              utveckling av svenskt skogsbruk. Ett hot mot denna positiva utveckling
              är de ökade transportkostnaderna.
            </seg>
            <seg xml:id="i-293671e715badbbc-0">
              Vi har redan ett politiskt beslut gällande sjötransporter, där
              svaveldirektivet med all sannolikhet kommer att påverka investeringsklimatet
              negativt och få konsekvenser för det svenska näringslivet, inte
              minst för skogsindustrin.
            </seg>
            <seg xml:id="i-1c0a52708e0d907a-0">
              Samtidigt diskuteras olika modeller för kilometerskatt för lastbilstransporter,
              vilket vid en oförsiktig utformning skulle kunna få långtgående
              konsekvenser för just denna näring.
            </seg>
            <seg xml:id="i-a1c56d71e6da19d8-0">
              Vi från Sverigedemokraterna har tidigare avsatt medel i vår skuggbudget
              för en upprustning och modernisering av Inlandsbanan samt tvärbanorna
              som ett led i att underlätta transporter för skogsindustrin via
              järnväg. Det tror vi är en väl gjord investering.
            </seg>
            <seg xml:id="i-cfc55e53c6a20493-0">
              Vidare är svensk energipolitik central för skogsnäringen, då
              ökade elpriser på grund av ogenomtänkta dumheter från våra så
              kallade gröna politiker försvårar konkurrensen för industrins
              förädlingsprocesser som riskerar att hamna någon annanstans.
            </seg>
            <seg xml:id="i-95876a994a8952c3-0">
              Billig och pålitlig baskraft ersätts i dag med dyr och väderberoende
              elproduktion med förlorade arbetstillfällen som konsekvens.
            </seg>
            <seg xml:id="i-0f92f739801d2ef9-0">
              Samhällskostnaderna för detta vansinne är betydligt större än
              de miljarder i subventioner som vi pumpar in i dessa satsningar.
            </seg>
            <seg xml:id="i-b44589e1af917d5f-0">
              Att nuvarande regering, i klimatets namn, dessutom höjt dieselkostnaderna
              för skogsmaskiner kan tyckas högst bakvänt med tanke på vad jag
              tidigare tog upp rörande hur en välskött produktionsskog äter
              upp koldioxidutsläpp.
            </seg>
            <seg xml:id="i-a1b56594cd23c966-0">
              Ett ytterligare hot mot skogsnäringen är politisk klåfingrighet
              och irrationella regleringar.
            </seg>
            <seg xml:id="i-87420b730028697a-0">
              Sverigedemokraterna inser självklart att vi måste ha lagar och
              strategier för att få ut maximal nytta ur skogen utifrån alla
              olika intressen.
            </seg>
            <seg xml:id="i-6d89c700fe322416-0">
              Vår skogspolitik har de övergripande och jämställda målen miljömål
              och produktionsmål. Tillsammans med detta vill vi också betona
              och värna äganderätten och undvika att göra onödiga inskränkningar
              i denna så centrala princip.
            </seg>
            <seg xml:id="i-531afc893c814043-0">
              Jag har tittat på ett par av förslagen från Vänsterpartiet och
              Miljöpartiet i detta betänkande. Där visar man tyvärr lite väl
              tydligt hur man ser på äganderätten.
            </seg>
            <seg xml:id="i-46ee279295a7ab10-0">
              I det första förslaget – reservation 17 – vill man i lagstiftningen
              ändra så att skog nära skolor, förskolor och äldreboenden ska
              undantas från åtgärder som inte främjar rekreationsvärdena.
            </seg>
            <seg xml:id="i-634982790cb63cb8-0">
              Med andra ord ska markägaren helt fråntas beslutsmakten över
              sina ägor, och om denne över huvud taget vill göra något ska det
              oavkortat vara en samhällstjänst för att göra skogen gemytlig
              att vistas i.
            </seg>
            <seg xml:id="i-d85bd99bfedd25c0-0">
              Reservationen innehåller dock inte ett ord om några ersättningar
              eller andra affärsuppgörelser gentemot markägaren.
            </seg>
            <seg xml:id="i-4df6df03b398c491-0">
              I min värld kan det omöjligen åläggas en privat markägare att
              tillhandahålla denna samhällsservice utan att bli kompenserad.
            </seg>
            <seg xml:id="i-4a413031ce4d1073-0">
              I det andra förslaget – reservation 18 – är udden även där tydligt
              riktad mot äganderätten, där medborgare och organisationer ska
              ges inflytande vid avverkningar i form av samråd.
            </seg>
            <seg xml:id="i-98f527b184c42ebf-0">
              Exakt vilken makt medborgare och organisationer i praktiken skulle
              få är lite otydligt i reservationen. Men jag ser det som en orimlig
              hållning att en markägare ska behöva förhålla sig till annat än
              lagstiftning och föreskrifter. Man investerar inte i skog för
              att tillhandahålla trevliga promenadstråk till grannen och kanske
              dennes hund.
            </seg>
            <seg xml:id="i-4b94be8ccf916c73-0">
              Att ge så kallade icke-statliga organisationer – NGO:er, som
              jag gissar att man avser med begreppet organisationer i denna
              reservation – inflytande över markanvändning och avverkning betraktar
              jag som fullständigt uteslutet, i alla fall i min värld.
            </seg>
          </u>
          <note type="speaker" xml:id="i-69c96c5c1dd85f52-0">
            Anf. 241 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-11">
            <seg xml:id="i-c3b92b73a0e74df5-0">
              Herr talman! Vi behandlar betänkandet Skogspolitik . Det har
              skrivits en rad motioner, och det finns 19 reservationer. Sverigedemokraterna
              har inte bidragit med en enda reservation i betänkandet och inte
              ett enda konkret förslag om hur Sveriges skogspolitik ska förändras.
              Det tycker jag är anmärkningsvärt.
            </seg>
            <seg xml:id="i-d189161ea7c2a761-0">
              Jag skulle vilja börja med att ta upp det Josef Fransson sade
              om skogens viktiga roll i klimatpolitiken. Där tycker jag att
              det spretar lite, minst sagt. Det är nämligen precis så att skogen
              binder väldigt mycket koldioxid, men å andra sidan verkar Sverigedemokraterna
              inte ha något problem alls med utdikning, stubbrytning, gödsling
              och andra verksamheter inom den intensiva delen av skogsbruket
              som leder till stora utsläpp av växthusgaser. Ifall man hade värnat
              klimatet och haft synpunkter på det hade man förstås bidragit
              med det i det här betänkandet.
            </seg>
            <seg xml:id="i-9f97ddc6a8d88877-0">
              Sverigedemokraterna vill också värna transporter med tåg från
              skogen. Det är bra, men jag undrar varför man då inte har opponerat
              sig mot de höjda banavgifterna. De gör att det blir dyrare att
              transportera på räls.
            </seg>
            <seg xml:id="i-28bc792fcb2dabad-0">
              Jag tycker även att det var ett märkligt resonemang från Josef
              Franssons sida när han tog upp vårt förslag om samråd. Jag vill
              understryka att samråd tillämpas av många professionella skogsägare
              redan i dag och att det fungerar. Vi vill sätta det som standard,
              så att det gäller alla ansvarsfulla skogsägare. Det är inget konstigt
              med det.
            </seg>
            <seg xml:id="i-f109ffb5af898c36-0">
              Jag noterar att Sverigedemokraterna inte vill ha några sanktioner
              mot dem som bryter mot lagen, och de vill inte ha något ökat miljöansvar.
              De vill kort och gott inte bidra med någonting i debatten.
            </seg>
          </u>
          <note type="speaker" xml:id="i-4e67d195415a7f72-0">
            Anf. 242 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6367bd4c2034b431-4">
            <seg xml:id="i-d7df1c9de876367b-0">
              Herr talman! Nu blev det många frågor på en gång. Jag får försöka
              börja beta av. Det var många intressanta frågor.
            </seg>
            <seg xml:id="i-aee020887ea84acf-0">
              Jens Holm tog upp våra tågsatsningar. Det kommer alltså från
              vår skuggbudget, där vi har en rad förslag för skogspolitiken
              över huvud taget – det är där vi har lagt fokus när det gäller
              skogspolitiken. Sedan följer det ju inte med in i det här betänkandet.
              Det kan man beklaga, men det är så det har blivit i det här fallet.
              När vi pratar om tåg handlar det i första hand om den kapacitetsbrist
              som råder när det gäller att svenska näringar på landsbygden –
              gruvindustri, träindustri och så vidare – ska få ut sina produkter
              på ett bra och kostnadseffektivt sätt.
            </seg>
            <seg xml:id="i-a2784022c4d2bf0c-0">
              Det här med samråd handlar om att ni vill föra in någonting i
              lagstiftningen som jag inte riktigt förstår exakt vad det är,
              måste jag erkänna. Ni vill föra in samråd i lagstiftningen, och
              jag kan inte tolka det på något annat sätt än att ni vill att
              markägaren ska fråntas beslutanderätten om han inte får godkänt.
              Jag vet inte vilka ni avser att han ska få godkänt av; det kanske
              är Naturskyddsföreningen eller någon annan kompisorganisation.
              Jag vet inte, men Jens Holm kanske kan förklara ytterligare vad
              man menar med förslaget. Vill man ha in någonting i lagstiftningen
              som gör att markägaren måste samråda med Naturskyddsföreningen
              eller någon annan icke-statlig organisation för att över huvud
              taget få använda sin mark?
            </seg>
            <seg xml:id="i-579a143d95dd3db2-0">
              Jag kan också passa på att fråga en sak. Jens Holm talade sig
              varm för naturturismen och att vi ska utnyttja skogen för att
              öka den svenska turistnäringen, och så långt är vi helt överens.
              Men jag gick tidigare in på vindkraftsutbyggnaden och energipolitiken,
              som inte bara drabbar näringen i det avseende jag berättade om
              – för hur många tyska turister som flyr tysk vindkraft vill komma
              till Sverige och uppleva den svenska?
            </seg>
          </u>
          <note type="speaker" xml:id="i-3435138cb44aec5a-0">
            Anf. 243 JENS HOLM (V) replik:
          </note>
          <u who="jens_holm_9bd66a" xml:id="i-dddc9e7daf36b790-12">
            <seg xml:id="i-2922fc9a307e6d0c-0">
              Herr talman! Anledningen till att jag tyckte att det var viktigt
              att begära replik på Josef Franssons anförande är att Sverigedemokraterna
              glider emellan i svensk politik – eller försöker i alla fall göra
              det. De bidrar sällan med konkreta förslag i form av motioner
              eller inspel, och de är med regeringen i mer än nio av tio fall
              då vi fattar beslut här inne. I det här fallet har man inte bidragit
              med någonting.
            </seg>
            <seg xml:id="i-07ff6874682be2ae-0">
              Josef Fransson har nu chansen att i detta replikskifte berätta
              hur man vill stärka omsorgen om miljön i skogspolitiken. Det har
              nämligen varit en bärande del i mitt resonemang.
            </seg>
            <seg xml:id="i-7919cf29f1a47cb6-0">
              Jag noterar också att Sverigedemokraterna å ena sidan säger att
              de vill främja järnvägen, men å andra sidan har de inga som helst
              synpunkter på det som kanske drabbar järnvägen mest: att man höjer
              banavgifterna så att det blir dyrare att transportera på järnväg
              och transportbolagen eller skogsindustrin känner sig tvungna att
              flytta över till motorvägen.
            </seg>
            <seg xml:id="i-c258e993d915e2c6-0">
              Vad gäller samråd talar vi om att man ska samråda med kringboende
              före en slutavverkning. Jag vill understryka att många seriösa
              skogsägare redan gör det. Man har konkreta förfaranden för det
              här. Men vi tycker att det ska vara självklart att alla gör det,
              så att det inte blir så att människor som bor i närheten av en
              skog och kanske reser i väg på semester i några veckor kommer
              tillbaka och ser att skogen inte finns kvar. Man ska avisera i
              god tid; man ska ha en dialog med människor innan man gör slutavverkningen.
            </seg>
            <seg xml:id="i-62dca8ea9692b786-0">
              Josef Fransson har fortfarande chansen att berätta på vilket
              sätt Sverigedemokraterna vill stärka miljöhänsynen i svenskt skogsbruk.
              Hittills har jag inte hört någonting.
            </seg>
          </u>
          <note type="speaker" xml:id="i-a41d4da76965e41b-0">
            Anf. 244 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6367bd4c2034b431-5">
            <seg xml:id="i-4226826e2b24d345-0">
              Herr talman! Jag tycker precis som många föregående talare, kanske
              framför allt från allianssidan, att frivilligheten och äganderätten
              är viktig.
            </seg>
            <seg xml:id="i-131c273fea56eddb-0">
              Jens Holm säger att det finns skogsägare som tar hänsyn till
              närboende och så vidare och har samrådsmöten, och det är väl jättebra
              att det kan funka. Då är det väl helt optimalt. Men det är inte
              det Jens Holm vill, utan han vill ha in det här i lagstiftningen
              och ge någon annan inflytande över enskilda markägare – på ett
              sätt jag egentligen har lite svårt att veta vad det skulle innebära,
              eftersom det preciseras så dåligt i reservationen. Det är lite
              oroväckande, och det visar någonstans hur man ser på äganderätten.
            </seg>
            <seg xml:id="i-061f2f24a34474f8-0">
              I övrigt har vi, som jag sade tidigare, ett ganska omfattande
              avsnitt om skogspolitiken i vår skuggbudget. Där har vi jobbat
              fram en rad förslag; vi har bland annat ganska ordentliga satsningar
              på exempelvis Skogsstyrelsen och universitet som SLU och Linnéuniversitetet
              när det gäller forskning och rådgivning.
            </seg>
            <seg xml:id="i-7d24def7094c85e0-0">
              Vi premierar dock äganderätten och frivilligheten, för det är
              i någon mening ledorden – inte den politik Jens Holm och Vänsterpartiet
              förespråkar, med en massa tvingande lagstiftning hit och dit som
              gör att man tappar makten över sina egna ägor.
            </seg>
          </u>
          <note type="speaker" xml:id="i-0f4f069f24f3a7ad-0">
            Anf. 245 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-7">
            <seg xml:id="i-d98a32152cdae3a8-0">
              Herr talman! Josef Fransson talar mycket om konkurrenskraften
              för skogsindustrin, och jag kan hålla med Josef i den delen att
              konkurrenskraften för skogsindustrin som basnäring är extremt
              viktig.
            </seg>
            <seg xml:id="i-9977a4e5833c0f67-0">
              Skogsindustrin producerar bränsle och råvaror till sågverk, och
              i framtiden kan vi se att vi kan ersätta fossila råvaror till
              exempelvis kemiindustrin. Biobränslen ska ju ersätta fossila bränslen,
              och det är inte första gången Josef Fransson talar i lite klimatförnekande
              termer. Men det som gör biobränslen konkurrenskraftiga gentemot
              fossila bränslen är att fossila bränslen beskattas med koldioxidskatt.
              Vad jag förstår vill Sverigedemokraterna sänka koldioxidskatten.
              Hur ökar det skogsindustrins konkurrenskraft? Det är min första
              fråga.
            </seg>
            <seg xml:id="i-0c5c50b0b84f871f-0">
              Den andra rör att skogsindustrin är en viktig exportnäring, och
              export sker ju till länder utanför Sverige. Ett av Sveriges viktigaste
              exportområden är EU, och Sverigedemokraterna vill vad jag förstår
              lämna EU. Då är min fråga till Josef Fransson: Hur underlättar
              det skogsnäringens exportmöjligheter?
            </seg>
          </u>
          <note type="speaker" xml:id="i-7bb1bd30a7c6ca8a-0">
            Anf. 246 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6367bd4c2034b431-6">
            <seg xml:id="i-4237d74926d86a41-0">
              Herr talman! Huruvida vi lämnar EU eller inte ser jag inte hur
              det skulle påverka vår exportnäring. Vi säljer våra skogsråvaror
              därför att vi har en god produkt att sälja till ett konkurrenskraftigt
              pris. Det oroar mig föga att EU får tag på skogsprodukter närmare.
              Det är ju Sverige och Finland som har dessa produkter. EU är nog
              mer beroende av våra skogsprodukter än så.
            </seg>
            <seg xml:id="i-281c48a2dda5f340-0">
              När det kommer till biobränslen har vi lite olika syn, jag, Roger
              Tiefensee och Centerpartiet, och det vet vi sedan tidigare. När
              det gäller att vi nu ska omvandla skog för att ersätta fossila
              bränslen har jag inga problem med att man avsätter ganska stora
              medel till exempelvis forskning och så vidare. Det jag har stora
              problem med är när man pumpar in mångmiljardbelopp i någonting
              som inte är i närheten av att kunna stå på egna ben på en konkurrensutsatt
              marknad. Det gör Sverige fattigare och påverkar samhället på en
              rad nivåer. Som jag sade i en annan debatt häromveckan är den
              ekonomiska utvecklingen och en god ekonomi hela förutsättningen
              för att kunna driva en bra miljöpolitik.
            </seg>
            <seg xml:id="i-5d93ee2c6b669b2f-0">
              Skogsnäringen är central i svensk ekonomi, som jag sade. Den
              får inte riskeras.
            </seg>
          </u>
          <note type="speaker" xml:id="i-38deb66062c1ac37-0">
            Anf. 247 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-ecbd6da34dc5f7fe-8">
            <seg xml:id="i-f9e54b3e0e707742-0">
              Herr talman! Jag vet inte om jag behöver ringa en vän eller fråga
              publiken, men jag blev inte så mycket klarare av Josef Franssons
              svar.
            </seg>
            <seg xml:id="i-d5a701d6129c22f2-0">
              Syftet med EU är att underlätta handel. Okej, Sverigedemokraterna
              vill lämna EU. Då kommer vi att få en väldigt kraftig konkurrensnackdel
              från Finland, som är ett viktigt konkurrensland till oss när det
              gäller skogsnäringen. Ser inte Josef Fransson det?
            </seg>
            <seg xml:id="i-81d69283bf18a93a-0">
              Skogsäringen är i en väldigt tuff konkurrenssituation. Vi har
              konkurrens från Finland, som ett grannland, men också från Kanada
              och andra globala spelare. Vi skulle inte behålla vår konkurrensfördel
              gentemot Finland och Kanada om vi skulle lämna EU, som jag uppfattar
              att Sverigedemokraterna vill.
            </seg>
            <seg xml:id="i-7c5209c2438139a8-0">
              Josef Fransson säger att olika bränslen ska stå på egna ben på
              en konkurrensutsatt marknad. Vad menar du då? Min fråga byggde
              på att klimatförnekelsen från Sverigedemokraterna innebär att
              ni vill sänka koldioxidskatten. Ska jag tolka det du säger som
              att ni vill ha samma skattenivå på förnybara bränslen, alltså
              att förnybara bränslen inte ska vara skattebefriade? Det är viktigt
              att ha den skillnaden. Är det en vedskatt som vi har att se fram
              emot i Sverigedemokraternas budgetalternativ, eller vad är det?
              Förnybara bränslen är skattebefriade. Tycker Josef Fransson och
              Sverigedemokraterna att de ska skattebeläggas?
            </seg>
          </u>
          <note type="speaker" xml:id="i-51d8b2a219bc76c4-0">
            Anf. 248 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6367bd4c2034b431-7">
            <seg xml:id="i-3d70c03538b1c1c2-0">
              Herr talman! Det jag tog upp i mitt anförande gällande koldioxidskatten
              var det faktum att alliansregeringen har infört kraftiga höjningar
              av drivmedelspriserna inom jord- och skogsbruk. Det har vi diskuterat
              många gånger här i kammaren, så det är väl inte någon nyhet direkt.
              Man får alltså betala mer för användning av fossila drivmedel
              i jord- och skogsbruksmaskiner.
            </seg>
            <seg xml:id="i-f4f95d72faa995f2-0">
              Inom jordbruket går många näringar på knäna, och många jordbrukare
              lägger ned och försvinner från Sverige. Vilken miljönytta har
              vi gjort när vi i stället ska importera från något annat land?
              Det är precis vad som händer. Jag menar att det som kommer att
              hända även med skogsbruket i Sverige, om vi inte är varsamma,
              är att man flyttar investeringar någon helt annanstans. Sverige
              blir fattigare, och vi får importera produkter snarare än exportera,
              som vi gör i det här fallet.
            </seg>
            <seg xml:id="i-3dc30f377538e77e-0">
              När det gäller EU vill vi på lång sikt lämna EU. Det är vår absoluta
              ambition, men vi har aldrig sagt någonting annat än att vi är
              för att EU-området ska vara ett frihandelsområde. Nu kanske ni
              säger att man inte får plocka russinen ur kakan. Men ska EU då
              straffa oss och kasta ut oss ur frihandelsunionen därför att vi
              väljer att ställa oss utanför? Det tycker jag vore en väldigt
              märklig ordning och också ganska odemokratisk. Vi ser bara hur
              man nu i olika sammanhang vill sätta press på Schweiz och så vidare,
              så det skulle i och för sig inte förvåna mig.
            </seg>
            <seg xml:id="i-c32d2222b2dd007a-0">
              Som sagt: Framöver är det nog både ett och två länder som kommer
              att välja att lämna EU. Storbritannien ser väl ut att stå först
              i tur. Då tror jag nog att vi ska kunna komma överens om nya former
              av unionsbyggen.
            </seg>
          </u>
          <note type="speaker" xml:id="i-c372ce2c3bba97fe-0">
            Anf. 249 IRENE OSKARSSON (KD):
          </note>
          <u who="christina_oskarsson_9f59a4" xml:id="i-c11fded7b29b4c84-2">
            <seg xml:id="i-d9f80ca3db8e6ced-0">
              Herr talman! Skogspolitik och frihet under ansvar är ett oerhört
              väsentligt ingångsvärde i den här diskussionen.
            </seg>
            <seg xml:id="i-0f9c7cb64a9c5bf9-0">
              Den här debatten rör ett antal motioner i betänkandet, men som
              vanligt använder vi dem i kammaren också till att tala om vad
              vi tycker i andra frågor.
            </seg>
            <seg xml:id="i-df45d4994929b72d-0">
              Skogsfrågorna har de senaste snart två åren varit heta i diskussionen.
              Man skulle kanske kunna säga att det började med Zarembaartiklarna
              i DN. Det fortsatte med miljömålsberedningsarbetet, som nu ligger
              för beredning i Regeringskansliet, och med en fossiloberoende
              fordonsflotta. Föregående talare lyckades ju med konststycket
              att inte ha en enda reservation och ändå inte yrka bifall till
              utskottets förslag och inte säga någonting om skogens betydelse.
            </seg>
            <seg xml:id="i-6a0c889a17793c5a-0">
              Det är fantasin som sätter gränser för vad man kan använda träfiber
              till. Häromdagen hörde jag att vi i dag exporterar så mycket massa
              till framför allt Asien att det skulle räcka till att göra kläder
              till alla oss svenskar för ett års konsumtion. Rätt eller fel,
              men jag studsade av glädje över den beskrivningen. Det är alltså
              träfibermassa som används för textilproduktion.
            </seg>
            <seg xml:id="i-3fd1fccbcbd64e1a-0">
              Miljömålsberedningen har gjort ett antal viktiga markeringar
              som delvis kommer igen i betänkandet och som sagt bereds i Regeringskansliet
              just nu. Jag skulle dock vilja nämna några viktiga punkter för
              mig som kristdemokrat.
            </seg>
            <seg xml:id="i-ff966de4aabc26bd-0">
              Vi är som enskilda ägare, företag och stat satta att förvalta
              våra skogar så att vi värnar naturens robusthet och framtida möjligheter
              att producera varor och tjänster, inberäknat ekosystemtjänster.
              För att klara det måste vi avväga hur vi ska använda de resurser
              som står till buds, hur vi som beslutsfattare och ansvariga för
              lagar och regelverk formulerar dessa så att de fungerar i ett
              sammanhang.
            </seg>
            <seg xml:id="i-006102a0bcec2c5a-0">
              Regeringen gör i årets budget en viktig markering, och i betänkandet
              står följande: Regeringen har en tydlig ambition att skyddsvärda
              skogar inte ska avverkas utan bevaras antingen som formellt skydd
              eller som frivilliga avsättningar. Ytterligare värdefulla områden,
              såsom gammelskog, ska ges långsiktigt skydd och förvaltas väl.
            </seg>
            <seg xml:id="i-370084fdeff2caa6-0">
              Med detta sagt, herr talman, vill jag också trycka på ägarrättens
              betydelse i sammanhanget. Vi kan inte ställa krav på markägare
              som avsevärt försvårar pågående markanvändning utan rimlig ersättning
              till dessa. Ansvariga myndigheter arbetar systematiskt med att
              utifrån de riktlinjer som finns inventera områden och se till
              att dessa prioriteras för att på lämpligt sätt ta till skyddsåtgärder
              där så är lämpligt och i samverkan med markägare.
            </seg>
            <seg xml:id="i-d1de72bc3ae1a8ee-0">
              Miljömålsberedningen påtalar vikten av att vi har ett ekosystem
              i balans, att vi skapar långsiktighet i detta och ser över gränser.
              Vikten av skydd och skötsel gäller hela vårt landskap. Skogen
              kan inte skiljas från resten av marken. Vi måste tänka större
              och längre, tänka i helhet och långsiktighet. Det är generationsperspektiv
              som gäller och tilltro till markägare. Vi här i kammaren vill
              värna den natur vi har fått för kommande generationer, och jag
              förutsätter att de allra flesta markägare har precis samma synsätt.
            </seg>
            <seg xml:id="i-618a46f3b9be5e6c-0">
              Sveriges skogsbruk ses av många som något unikt. Vi producerar
              mer skog nu än någonsin och har ändå mer skog på rot än någonsin.
              Skogen är fantastisk. Skogen är och kommer att vara en viktig
              faktor för att vi ska klara ett hållbart samhälle för våra barn
              och barnbarn.
            </seg>
            <seg xml:id="i-4827c52b00a78524-0">
              En del i detta är pilotprojektet Komet, som Kristina Nilsson
              nämnde. Här har Skåne visat att det finns goda möjligheter när
              man gör det i samverkan och har tilltro till markägare. Precis
              som Kristina tycker jag att det ska bli spännande att se resultatet
              av detta. Jag hoppas att vi också får se socialdemokrater rösta
              med och inte bara hålla med i detta sammanhang.
            </seg>
            <seg xml:id="i-0f920be111d035b6-0">
              Herr talman! Jag tror att det var Anita Brodén och Roger Tiefensee
              som tog upp det som regeringen använde Sveaskog till under förra
              mandatperioden. Vi lyckades då nå upp till det miljömål som var
              satt av tidigare regering och som man aldrig hade nått upp till
              om man hade fortsatt på det inslagna spåret. Vi kunde använda
              en större markreserv för bytesändamål.
            </seg>
            <seg xml:id="i-40c768f0df836906-0">
              Nu har Miljömålsberedningen i sitt arbete föreslagit att Statskontoret
              i en utredning ska titta vidare på om vi kan fortsätta på den
              inslagna vägen och i så fall hur. Jag ser med spänning fram emot
              att ta del av den utredningen.
            </seg>
            <seg xml:id="i-5840472cbf3ae438-0">
              Herr talman! Skogen är, som jag sagt tidigare, en viktig del,
              men landskapet, helheten, ekolandskapet och ekosystemtjänsterna
              som värnar det hela är ännu viktigare. Därför är det viktigt att
              se på det som Miljömålsberedningen håller på med och som kommer
              i nästa betänkande från oss, nämligen att skogen hänger ihop med
              jordbruket, betesmarken och ängen, att vattnet rinner från åkern
              in i skogen och vice versa. Avvattning och dikning är viktigt,
              men det är också viktigt att återställa.
            </seg>
            <seg xml:id="i-1d59768f990df4d4-0">
              Det här är mycket komplexa frågor som måste få hanteras på ett
              sätt som gör att vi kan lämna ifrån oss ansvaret till nästa mandatperiod
              och till nästa generation politiker.
            </seg>
            <seg xml:id="i-bf6e700f98d3add4-0">
              Jag fick i förra veckan en dragning av Skogforsk om en del av
              detta. Det är lovvärt och viktigt att näringen själv satsar stora
              resurser på forskning och utveckling av plantmaterial, av teknik
              för hur man forslar ut skog och tillfogar minsta möjliga skada
              när man återbeskogar och så vidare. Det är mycket intressant och
              spännande att ta del av.
            </seg>
            <seg xml:id="i-ae73599b018f295b-0">
              Jag hoppas att vi kommer att ha detta för ögonen framöver. Jag
              tror att det gröna guldet snarare är den gröna lungan som vi ska
              se till att värna och vårda och använda till det som vi kan i
              alla möjliga sammanhang, inklusive värnandet av biologisk mångfald,
              och det kan vi göra genom frihet under ansvar.
            </seg>
          </u>
          <note xml:id="i-1ac60038f4ed5797-0">
            Herr talman! Jag yrkar bifall till utskottets förslag och avslag
            på samtliga motioner.
          </note>
          <note xml:id="i-326a8470cb8dfde1-2">
            Överläggningen var härmed avslutad.
          </note>
          <note xml:id="i-3934ca0afeaab3ce-0">
            11 § Förskolan
          </note>
          <note type="speaker" xml:id="i-d00b34e68d1a7fc4-0">
            Anf. 250 HÅKAN BERGMAN (S):
          </note>
          <u who="hakan_bergman_bc04d7" xml:id="i-cbcb11480d1f9f80-0">
            <seg xml:id="i-f9e76c83c6343548-0">
              Herr talman! Vi ska nu diskutera förskolan. Jag vill först yrka
              bifall till våra reservationer 1 och 4 i betänkandet.
            </seg>
            <seg xml:id="i-44ff951929217faa-0">
              I december drabbades hela Skolsverige av en PISA-chock. Resultatet
              av den internationella undersökningen av svenska elevers resultat
              i naturkunskap, matematik och läsförståelse visade på ett fullständigt
              ras sedan den senaste undersökningen, och Sverige låg nu under
              genomsnittet i OECD. Än värre var att Sverige som land hade den
              sämsta utvecklingen av alla länder som deltog i undersökningen.
            </seg>
            <seg xml:id="i-66b1d8171cf49eb4-0">
              Vi ska inte diskutera PISA här. Den handlar om grundskolan. I
              den debatten är ändå några lärdomar viktiga. En är att det blir
              allt viktigare att förskola och skola kompenserar barn som kommer
              från mindre studievana miljöer. En annan är att behoven av tidiga
              insatser ökar, av tidigt stöd till alla barn.
            </seg>
            <seg xml:id="i-6bb3c84664d1ed26-0">
              Grunden för en bra utveckling för barn läggs i en förskola med
              hög kvalitet. En bra förskola utvecklar barns olika förmågor.
              En bra förskola ger barn trygghet och värme. Den stimulerar också
              barns naturliga nyfikenhet och lust att lära och gör det hela
              tiden med lek och glädje som grund.
            </seg>
            <seg xml:id="i-7f5605ebfe0430e7-0">
              Barn som har gått i en förskola med hög kvalitet lyckas bättre
              i skolan. Särskilt viktigt är det för barn som kommer från familjer
              med låg utbildning eller som har mindre gynnsamma uppväxtförhållanden.
              Förskolan kan ge alla barn goda förutsättningar och därmed bidra
              till att minska framtida klyftor.
            </seg>
            <seg xml:id="i-63ad2b4648d262b0-0">
              Därför bör också fler barn få komma in i förskolan. Då är det
              bekymmersamt att regeringen skapar ekonomiska drivkrafter för
              att barn ska gå in i andra omsorgslösningar utan pedagogiska krav
              och inte till en förskola med hög kvalitet.
            </seg>
            <seg xml:id="i-469c2a4a55e9661b-0">
              Förskolan har ett kompensatoriskt uppdrag. Det har också skolan.
              När nu PISA visar att svensk skola arbetar allt mindre kompensatoriskt,
              varför skulle då inte samma tendenser och utveckling finnas i
              förskolan?
            </seg>
            <seg xml:id="i-ca61f866372b2ff8-0">
              Förskolan finns i dag i ett samhälle som förändras. Den möter
              fler barn med nya och olika behov. Den finns i ett samhälle med
              snabba förändringar och nya förväntningar från föräldrar och familjer.
              Den finns också i ett samhälle med växande ekonomiska och sociala
              klyftor. Förskolan möter både föräldrar med hög arbetsbelastning
              och stress, föräldrar och barn från andra länder och familjer
              som lever i en ekonomisk och social stress eller utsatthet. Fler
              barn tillbringar också allt längre tid i förskolans verksamhet.
            </seg>
            <seg xml:id="i-a4534958e06d9954-0">
              Allt detta påverkar också möjligheterna att utföra det uppdrag
              som läggs på personalen i förskolan. När jag möter förskollärare
              och förskolechefer i verksamheten berättar de ofta att de är glada
              åt det utökade pedagogiska uppdraget och den nya läroplanen. Samtidigt
              kan de uttrycka en oro, en tveksamhet och ibland nästan en vanmakt
              över hur de ska klara det. De vill klara uppdraget men känner
              att tiden inte alltid räcker till, att barngrupperna är för stora
              i förhållande till kraven och att administration och kringuppgifter
              tar tid från barnen. Vi tycker att den oron ska tas på största
              allvar.
            </seg>
            <seg xml:id="i-745d88bb9b16d79f-0">
              Herr talman! När vi ska bedöma om förskolan verkligen ger alla
              barn lika goda förutsättningar måste vi ställa frågor och inte
              bara se till vad som står i skollag och läroplan. Det första vi
              måste fråga oss är vilka förutsättningar förskolan och dess huvudmän
              har att klara detta. Det handlar om ekonomiska resurser, storleken
              på barngrupper, antal personal per barn, tillgången till pedagogiskt
              utbildad personal med mera.
            </seg>
            <seg xml:id="i-e92d4cd186c75206-0">
              En förskola med hög kvalitet där barnen lär sig mycket och känner
              sig trygga kräver kompetent personal och små barngrupper. Vi är
              därför mycket oroade över att andelen riktigt stora barngrupper
              med över 20 barn har ökat. Vi behöver minska de stora barngrupperna.
            </seg>
            <seg xml:id="i-52304b899658960a-0">
              I detta sammanhang är vi oroade över och kritiska till att Skolverket
              i de nya råden för förskolan ändrar skrivningarna om gruppstorlekar.
              Risken är att barngrupperna ökar ytterligare.
            </seg>
            <seg xml:id="i-2ce026824615f7d5-0">
              För att kunna minska barngrupperna framöver behöver vi fler förskollärare.
              I dag är det brist på sådana, och enligt Högskoleverket kommer
              det inom en 15-årsperiod att saknas 20 000 förskollärare om inte
              tillgången ökar. Vi har därför föreslagit att det ska utbildas
              1 000 fler förskollärare årligen som ett första steg för att kunna
              minska barngrupperna och höja kvaliteten i förskolan.
            </seg>
            <seg xml:id="i-56b82ac9483e69b8-0">
              Det andra vi måste fråga oss är hur vi i dag fördelar resurser
              till förskolans verksamhet. Fördelar vi resurser till förskolan
              efter behov eller enbart efter antalet barn? Och används i så
              fall den extra behovstilldelningen som ges till att möta barnens
              behov?
            </seg>
            <seg xml:id="i-6a5bde4e70b589c3-0">
              Vi vet en del om det här. Både Skolinspektionen och Skolverket
              har granskat resursfördelningen och kommit fram till att de flesta
              kommuner fördelar pengar till förskolor huvudsakligen utifrån
              hur många barn de har, utan att ta hänsyn till behoven i barngruppen.
              Förskolor kan få lika mycket i anslag trots att de kan ha helt
              olika sammansättning av sina barngrupper och förutsättningar för
              sin verksamhet. Skolverket menar att detta system bidrar till
              att öka ojämlikheten i den svenska förskolan. Vi har därför föreslagit
              att skollagen ändras så att det tydligt framgår att resurser till
              förskolor ska fördelas efter behov.
            </seg>
            <seg xml:id="i-a1048e20a327a043-0">
              En tredje fråga som man kan ställa sig är om man vill att vi
              ska ge alla barn lika goda förutsättningar. Den handlar om hur
              vi säkerställer att alla förskolor har en hög kvalitet. Även om
              förskolan generellt sett har en hög kvalitet vet vi av forskningen
              att kvaliteten kan variera mellan kommuner, inom kommuner och
              mellan olika förskolor.
            </seg>
            <seg xml:id="i-67c9ac8f0576511e-0">
              Det som är avgörande för om förskolan ska nå läroplanens mål
              och vara den stimulerande lärandemiljö som ger barn bra förutsättningar
              är kvaliteten i de möten som sker mellan pedagoger och barn. Det
              är den enskilt viktigaste kvalitetsaspekt som forskningen pekar
              på.
            </seg>
            <seg xml:id="i-e2625ff731b93d7c-0">
              För att höja kvaliteten måste vi därför satsa på att utveckla
              personalens kompetens. Vi har föreslagit att personalen inom förskolan
              långsiktigt ska omfattas av en pedagogisk satsning som riktar
              sig till såväl förskollärare som barnskötare. Det kan handla om
              återkommande fortbildning och kompetensutvecklingsinsatser som
              ger tillgång till den senaste forskningen om hur man kan förbättra
              det pedagogiska arbetet. Det handla om learning studies och så
              kallat kollegialt lärande, det kan handla om fördjupad ämneskunskap
              men också om tillgång till återkommande kvalificerad handledning
              när det gäller relationer och förhållningssätt.
            </seg>
            <seg xml:id="i-779d000f4c8efa59-0">
              I går hade utbildningsutskottet en intressant utfrågning om PISA-undersökningen.
              Där talades bland annat just om behoven av en mer klassrumsnära
              och verksamhetsnära kompetensutveckling – en kompetensutveckling
              som utgår från verksamhetens behov och vad som händer i klassrummet
              respektive förskolan. De exempel jag nämnde tidigare på en sådan
              nära kompetensutveckling infriar dessa önskemål. Att kontinuerligt
              arbeta med kompetensutveckling är en mycket viktig del och en
              förutsättning för att höja kvaliteten i förskolan.
            </seg>
            <seg xml:id="i-422670592d6b2624-0">
              Herr talman! Vi föreslog i vårt budgetalternativ ytterligare
              och ökade satsningar till kompetensutveckling för lärare, förskollärare
              och annan personal inom förskolan. Men allianspartierna röstade,
              beklagligt nog, nej till detta. Det tycker vi var mycket synd.
            </seg>
          </u>
          <note xml:id="i-c58129a94ef7e07f-0">
            Med detta, herr talman, vill jag upprepa mitt tidigare bifall
            till reservationerna 1 och 4 i betänkandet.
          </note>
          <note type="speaker" xml:id="i-595edd2c0af3acc1-0">
            Anf. 251 AGNETA LUTTROPP (MP):
          </note>
          <note xml:id="i-1320e352571592f9-0">
            Herr talman! Jag börjar med att yrka bifall till reservationerna
            1 och 4.
          </note>
          <u who="agneta_luttropp_d343aa" prev="cont" xml:id="i-5b495af79070da01-0">
            <seg xml:id="i-531df27e9154ecda-0">
              Förskolans uppdrag är att erbjuda barnen en god pedagogisk verksamhet
              där omsorg, fostran och lärande bildar en helhet. I Sverige är
              det betoning på lek och lärande i förskolan. Det ska vi vara stolta
              över och aldrig överge. Internationellt är Sverige en förebild
              när det gäller att förena omsorg och pedagogik. På engelska finns
              ett bra ord för det, som vi inte har någon motsvarighet till på
              svenska. På engelska heter det educare.
            </seg>
            <seg xml:id="i-1ddbaa0f1118dc47-0">
              Nästan en halv miljon barn går i förskolan i dag. Det är fler
              barn än någonsin. I dag går 113 000 barn på en avdelning som har
              20 barn eller fler. Det är ingen optimal miljö för något barn,
              och det ger inte de bästa förutsättningarna inför skolstarten.
              Att svika förskolebarn är ett svek mot barnens framtid. Att ta
              bort rekommendationerna i allmänna råd om antalet barn i förskolan
              är ett svek. Motiveringen att få kommuner inte håller gränserna
              är som att säga att vi struntar i att ha fartbegränsningar eftersom
              så många inte följer dem.
            </seg>
            <seg xml:id="i-1f047fe99693eb04-0">
              Herr talman! Barnen blir elever, och med PISA-resultaten i ryggen
              måste vi kunna se vad som händer även före skolstarten. Barn föds
              inte som sjuåringar. Åren i förskolan ska ge grunden för ett livslångt
              lärande.
            </seg>
            <seg xml:id="i-42b0a63557340468-0">
              I en forskningsrapport från Göteborgs universitet som heter Barns
              tidiga lärande menar forskarna att det finns en debatt om att
              många barn i Sverige mår dåligt och inte får den start man kan
              förvänta sig utifrån förskolans kvalitet, sett i ett internationellt
              perspektiv.
            </seg>
            <seg xml:id="i-e8ba713a50be0613-0">
              Utvärderingar från Skolverket antyder att antalet barn i behov
              av särskilt stöd har ökat, att barngrupperna är för stora och
              att förskollärarna inte får förutsättningar att arbeta efter läroplanen.
              Och viktigast av allt: Barnen får inte en likvärdig start i livet
              på grund av kvaliteten i förskolan
            </seg>
            <seg xml:id="i-cdc404a264304b6e-0">
              Till sist: I Skolverkets senaste allmänna råd med kommentarer,
              som heter Förskolan , sägs det att för att kunna bedöma barnets
              bästa krävs att ett barnperspektiv anläggs inför alla beslut eller
              åtgärder som rör barn. Det är ord som borde bli verklighet i alla
              verksamheter.
            </seg>
          </u>
          <note type="speaker" xml:id="i-715ea8849c90aba3-0">
            Anf. 252 CAMILLA WALTERSSON GRÖNVALL (M):
          </note>
          <u who="camilla_waltersson_gronvall_e3fb3f" xml:id="i-47e541b2d0103804-0">
            <seg xml:id="i-14fa421deb7ba2ca-0">
              Herr talman! Så underbart det är att få känna att man har hela
              kvällen på sig att diskutera den viktigaste frågan i hela riksdagen,
              nämligen den svenska förskolan!
            </seg>
            <seg xml:id="i-72cea07cf765a196-0">
              Svensk förskola är föremål för stort intresse där ute i världen.
              Vi har med all rätt anledning att vara stolta över den. Den tjänar
              som förebild i många länder världen över. Den har gjort att vi
              har störst andel förvärvsarbetande kvinnor, vilket i sin tur naturligtvis
              har spelat roll för vårt välstånd. På det sättet har den också
              spelat en stor roll för den svenska jämställdheten. I dag ser
              bland andra Tyskland, med världens bäst utbildade hemmafruar,
              på hur Sverige har gjort. Man använder Sverige som en förebild
              inte bara genom att bygga ut med fler platser utan också genom
              att titta på vår pedagogik och våra styrdokument. I Tyskland har
              man dock på ett sätt gått före Sverige; i den tyska lagen är det
              inte föräldrarna som har rätt till en omsorgsplats för sitt barn,
              utan där har man slagit fast att barnet har rätt till en förskoleplats.
            </seg>
            <seg xml:id="i-7bb2f76926960ba3-0">
              Detta är ett viktigt och spännande område, där vi har en organisation
              som heter Sweducare. Agneta nämnde educare här. Sweducare är en
              organisation som förbereder svensk förskola som nästa exporttjänst
              och som har gjort en förstudie av hur intresset ser ut. Man konstaterar
              att intresse absolut finns, men det finns än så länge bara ett
              fåtal aktörer som har kraft att ta sig an detta. Fortsättningen
              nu är att se vilka marknader man i första hand ska vända sig till.
              Och marknader finns! 150 delegationer per år kommer till Sverige,
              enligt Skolverket, för att titta på vår svenska förskola.
            </seg>
            <seg xml:id="i-d7aceb176d473296-0">
              Herr talman! Att svensk barnsyn och den svenska förskolepedagogiken
              med sina delar av lek, utveckling, omsorg och lärande skulle få
              göra sitt intåg i länder där barnsynen i dag skiljer sig ganska
              markant från den svenska känns som en av de viktigaste delarna
              i detta. Med hjälp av svensk förskola kan många runt om i världen
              få helt andra förutsättningar än i dag.
            </seg>
            <seg xml:id="i-3947199a9340e18b-0">
              Jag har under vintern och våren inlett en förskoleresa. Jag reser
              nu land och rike runt och besöker förskolor utifrån olika perspektiv.
              Det är i regel en fantastisk resa som visar på en fantastisk verksamhet
              där pedagogerna upplever att vi äntligen lyft förskolan och att
              den nu börjar märkas på det sätt som den förtjänar. Naturligtvis
              har alliansregeringens beslut om att göra den till en egen skolform
              spelat oerhört stor roll, liksom den reviderade Lpfö. Det förtydligade
              pedagogiska uppdraget har betytt ett stort lyft för förskollärarna,
              och till språk- och matematikuppdraget har naturvetenskap och
              teknik lyfts.
            </seg>
            <seg xml:id="i-47563002a02df629-0">
              Som mamma till en dotter i förskolan ser jag på många sätt det
              positiva i vad som händer inom bland annat det området, då hon
              är en stor konstruktör inom allt från Lego till lera. Man gör
              sina misstag som mamma, trots att man tror att man är medveten
              om både genusperspektiv och annat. Då jag berömde henne för hur
              fint hon byggde – man kan undra om jag gjorde det på samma sätt
              till henne som jag gör till hennes bröder – suckade hon djupt
              och tittade trött på mig och svarade: Jag bygger inte, jag konstruerar!
              Och det är precis vad hon gör; hon konstruerar de mest fantastiska
              saker. Och det händer de mest fantastiska saker i våra förskolor.
              Vårt ansvar är att det händer i alla landets förskolor, och dit
              är det en liten bit kvar.
            </seg>
            <seg xml:id="i-11bf290177061667-0">
              Förskolelyftet har varit viktigt, men det finns ett behov av
              fortbildning inom de nya inriktningarna naturvetenskap och teknik.
              Upplever man en brist när man är ute på studiebesök på förskolorna
              är det oftast just där. Alliansregeringen har varit lyhörd, och
              nu finns två nya utbildningar på plats. Den ena har inriktning
              på naturvetenskap och teknik, och den andra har inriktning på
              flerspråkighet och interkulturell kompetens. Den senare är naturligtvis
              oerhört viktig i ett land som är öppet och tar emot många med
              andra språk och från andra kulturer. Vi vet hur viktigt det är
              att både få behålla sitt eget språk och samtidigt utveckla det
              nya landets språk för att få goda möjligheter till en god utbildning
              och en god framtid.
            </seg>
            <seg xml:id="i-e2204e01a194d0f2-0">
              Jag träffade i måndags Tobias på Mariehage förskola i Malmö.
              Han har fått Skolverkets första stipendium som god manlig pedagog.
              Han var själv nästan generad över fokuset på honom som man eftersom
              han ville ha stipendiet för sina insatser som pedagog, och det
              hade han ju helt rätt i. Han och hans kollega Markus är dock en
              bristvara inom förskolan och oerhört viktiga. Manliga förebilder
              för de små barnen är något som alliansregeringen prioriterar,
              och vi vill hitta olika vägar för att män ska söka sig till yrket.
              Stipendiet tillföll hans avdelning och var naturligtvis ett välkommet
              tillskott som troligen bland annat skulle gå till en snickarbänk.
            </seg>
            <seg xml:id="i-172a170db69358b3-0">
              Många är de reformer som omfattat förskolan, men tyvärr saknas
              några. Naturligtvis ska förskolechefens utbildning vara obligatorisk
              precis som rektorns, och naturligtvis ska förstelärarreformen
              omfatta även förskollärare. Det är med stor stolthet jag kan berätta
              att de moderatstyrda kommunerna Varberg och Ale nu inrättar förstelärartjänster
              också inom förskolan. Min förhoppning är att detta snart kommer
              att ske nationellt.
            </seg>
            <seg xml:id="i-3b76f76aa1d3d1b0-0">
              Så kommer vi då till frågan om tillgänglighet. Vi är ett land
              som internationellt utmärker oss när det gäller stor tillgänglighet,
              men vi har också kommuner som inte klarar de fyra månader som
              lagen kräver. Kommunerna måste tillhandahålla en barnomsorgsplats
              inom fyra månader efter att behovet av den har anmälts. Flera
              kommuner har satt tuffare krav än så på sig själva och garanterar
              plats inom tre månader, men så har vi de där kommunerna som inte
              klarar lagens fyra månader.
            </seg>
            <seg xml:id="i-4e368a50521c211e-0">
              Ständigt återkommande är sossarnas så kallade stora skyltfönster,
              Göteborg, där det här varit ett ständigt bekymmer under snart
              så lång tid som det går att minnas. Man klarar inte av att leva
              upp till de fyra månaderna. I den statistik som finns att tillgå
              gömmer sig också gott om exempel på familjer som erbjudits förskoleplats
              så långt bort från hemmet att det i praktiken varit omöjligt att
              tacka ja. Och har man tackat nej har Göteborg på papperet levt
              upp till kraven, men det har man knappast i verkligheten. Inte
              i den verklighet som är barnfamiljernas i alla fall.
            </seg>
            <seg xml:id="i-4611415a7e4a6ebb-0">
              Herr talman! Hur ser det då ut i övriga Sverige med tillgängligheten?
              Ja i den likaledes S-styrda staden Malmö är läget ännu mer prekärt.
              Där är det en bit över 1 000 barn som inte kommer att få en förskoleplats
              inom föreskriven tid. Och då är jag förmodligen ändå modest i
              bedömningen av antalet. Efter besök i Malmö kan jag väl säga att
              man inte har koll på läget. Det känns snarare som att man tappat
              kontrollen. Där möter man föräldrar som är oroliga för att förlora
              sitt jobb.
            </seg>
            <seg xml:id="i-3a5eb0625ba34754-0">
              Arbetslinjen och en god och ökande välfärd är naturligtvis beroende
              av att en tillförlitlig barnomsorg kan tillhandahållas. De enskilda
              individernas möjligheter att hantera sina arbeten och sin personliga
              ekonomi är också beroende av att de kan förlita sig på en barnomsorgsplats
              enligt de föreskrivna fyra månaderna som de naturligtvis planerar
              efter.
            </seg>
            <seg xml:id="i-e5800b2505dddb99-0">
              Regeringen gav därför uppdraget som resulterade i SOU 2013:41
              om förskolegaranti som just nu bereds på departementet. Där konstaterade
              man att det är totalt 36 kommuner som rapporterar dröjsmål för
              de barn som anmäldes till förskolan i maj och oktober 2012. 19
              kommuner bedömdes ha större problem än andra. Och – surprise,
              surprise! – alla stadsdelar i Malmö svarade inte på enkäten, och
              det gjorde inte heller Majorna-Linné i Göteborg eller Upplands-Väsby.
              Men att de har problem vet vi ju sedan tidigare. S-styrda Göteborg
              och S-styrda Malmö klarar alltså inte av detta. Det handlar om
              Sveriges andra och tredje stad.
            </seg>
            <seg xml:id="i-eef938325ab36d6e-0">
              Jag läser nu det ställningstagande vi har i betänkandet från
              S och V: Vi anser att platsgarantin bör ses över. Det är viktigt
              att föräldrar kan lita på att de verkligen får en förskoleplats
              inom fyra månader som platsgarantin utlovar. Antalet kommuner
              som inte lever upp till platsgarantin har ökat kraftigt de senaste
              åren. Därför är det viktigt att kommunerna har både tydliga krav
              på sig och goda förutsättningar att klara platsgarantin. Föräldrarnas
              möjlighet att hävda sin rätt till förskoleplats gentemot kommunen
              behöver stärkas. Regeringen bör vidta åtgärder enligt vad som
              anförs ovan.
            </seg>
            <seg xml:id="i-6b5d1c44b954327f-0">
              Ja, vad ska man säga? Det blir ju nästan skrattretande. Det är
              inte svårt att hålla med. Kanske ska Håkan Bergman och Ibrahim
              Baylan ta sina sossekompisar som styr i Göteborg och Malmö ordentligt
              i örat? Eller ska vi se till att vitesförelägga dem riktigt ordentligt?
              Eller ska vi se till att de får ersätta alla de familjer som i
              dag står utan plats och inte vet hur de ska komma till rätta med
              sin situation? Jag säger att de slår in öppna dörrar. Den SOU
              jag hänvisar till hanterar just dessa frågor, och de största problemen
              vet vi ju var de finns. Sopa framför egen dörr, finns det något
              som heter.
            </seg>
            <seg xml:id="i-a5ebe937bfdc8f29-0">
              Men hur ser det då ut i alliansstyrda Helsingfors? Ja, man kan
              ju tro att det skulle vara ännu mer bekymmersamt där med det tryck
              som den staden upplever. Men inte nog med att alla stadsdelarna
              klarar fyramånadersregeln, utan man klarar det också inom tre
              månader. Men, herr talman, då blir frågan man ställer sig om inte
              detta sker på bekostnad av väldigt stora barngrupper. Nej, inte
              heller det. I Helsingfors var genomsnittet på en avdelning 2006
              16,6 barn medan det i Göteborg var 17,1 och i Malmö 17,1. År 2012
              var siffrorna 15,2 i Helsingfors medan det gått åt helt andra
              hållet i Göteborg där genomsnittet var 17,6 barn. Och, lyssna
              nu, i Malmö var det 18,1. Helsingfors intar plats 28 i landet,
              Göteborg plats 207 och Malmö plats 231.
            </seg>
            <seg xml:id="i-4991c1af9d3e2683-0">
              Vi hör mycket skrävel om satsningar på välfärden från oppositionen.
              Därför är det mycket intressant att granska dem där de styr, för
              där visar verkligheten någonting helt annat. Satsningarna på välfärden
              finns inte, medan Alliansen har levererat.
            </seg>
          </u>
          <note xml:id="i-a80e8df80cce7087-0">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" xml:id="i-a5b399c0abc0de40-0">
            Anf. 253 HÅKAN BERGMAN (S) replik:
          </note>
          <u who="hakan_bergman_bc04d7" xml:id="i-cbcb11480d1f9f80-1">
            <seg xml:id="i-7c94eebd4302c10a-0">
              Herr talman! Jag skulle vilja börja med att ta upp det som jag
              pratade om i mitt inledningsanförande. I dag ser vi inte minst
              i och med resultaten från PISA-undersökningen ett allt större
              behov av tidiga insatser och tidigt stöd till barn i både förskola
              och skola, framför allt till barn som kommer från mindre studievana
              hem eller från tuffa förhållanden. Jag talade mycket om att förskolan
              behöver utveckla sitt kompensatoriska arbete.
            </seg>
            <seg xml:id="i-def2c266824747f4-0">
              Ni har sagt nej till våra förslag om att förtydliga och utveckla
              förskolans kompensatoriska uppdrag. Varför gör ni det? Tycker
              ni inte att det är viktigt att särskilt betona och utveckla den
              här delen av uppdraget när mycket pekar på att utvecklingen går
              åt ett helt annat håll, åt att Sverige har blivit sämre på att
              kompensera barn och ungdomar som kommer från mindre gynnsamma
              förhållanden?
            </seg>
          </u>
          <note type="speaker" xml:id="i-8b6136a0a3677f2f-0">
            Anf. 254 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-47e541b2d0103804-1">
            <seg xml:id="i-6537667b6cf00acd-0">
              Herr talman! Jag uppehöll mig också ganska länge i mitt anförande
              vid hur mycket vår alliansregering har gjort för att betona vikten
              av en god och bra svensk förskola. Det handlar om att göra den
              till en egen skolform och att lyfta det pedagogiska uppdraget.
              Är det någon regering som har lyft fram och fokuserat på det pedagogiska
              uppdraget och på det kompensatoriska inslaget är det alliansregeringen.
            </seg>
            <seg xml:id="i-76c265c6eb019dcf-0">
              Vi har satsat på olika fortbildningar genom Förskolelyftet men
              också dem jag pekade på som handlar om naturvetenskap och teknik.
              Även satsningarna som gäller språkutveckling och kulturdelar är
              tecken på att vi har satsat på det kompensatoriska uppdraget i
              ett land som är öppet och tar emot en hel del människor från andra
              kulturer.
            </seg>
            <seg xml:id="i-4890cfdaf8239fa5-0">
              Min fråga till Håkan Bergman är: Hur gör vi för att ta emot alla
              barn som inte får någon plats? Hur gör man i de S-styrda städerna
              som jag pekade på där det inte finns en förskoleplats att gå till
              och där föräldrarna i dag är oerhört oroliga över att inte kunna
              behålla sina jobb? Hur tänker ni socialdemokrater där?
            </seg>
          </u>
          <note type="speaker" xml:id="i-90ab34e490d08131-0">
            Anf. 255 HÅKAN BERGMAN (S) replik:
          </note>
          <u who="hakan_bergman_bc04d7" xml:id="i-cbcb11480d1f9f80-2">
            <seg xml:id="i-7208b117b9fe24d7-0">
              Herr talman! Ja, det kompensatoriska uppdraget är viktigt. Det
              är rätt att vi har fått en ny skollag, vi har fått en ny läroplan
              för förskolan och vi har fått ett utvecklat kunskapsuppdrag. Problemet
              är bara om man skriver och säger vad som gäller, men de som arbetar
              i verksamheten känner att de inte får ihop det. Många känner att
              det är ett bra uppdrag, och de vill gärna göra det. Men tiden
              räcker inte till. Barngrupperna är för stora.
            </seg>
            <seg xml:id="i-d9c6a87e144c6203-0">
              Samhället har förändrats, och vi möter barn med många skiftande
              behov. Då borde man fundera över: Vad är det mer som regeringen
              borde göra för att hjälpa till på olika sätt?
            </seg>
            <seg xml:id="i-2112b07e3f7dca3b-0">
              Jag pekade på några saker. Jag pekade på att vi behöver ha en
              mycket skarpare lagstiftning för hur man fördelar resurser. Det
              är också nödvändigt att tillföra resurser, kanske för att minska
              stora barngrupper. Jag tror att Skolverket och Skolinspektionen
              verkligen måste titta på hur det ser ut i verkligheten. Fungerar
              det kompensatoriska uppdraget?
            </seg>
            <seg xml:id="i-0f0c0443cb7c8191-0">
              Risken är att vi kanske kommer att se samma utveckling i förskolan
              som vi har sett i PISA, att barn inte får det stöd de behöver
              och att vi inte får den utveckling som vi önskar genom den nya
              läroplanen.
            </seg>
          </u>
          <note type="speaker" xml:id="i-53ea0f94cc3f498e-0">
            Anf. 256 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-47e541b2d0103804-2">
            <seg xml:id="i-ec6f890b28edd85d-0">
              Herr talman! I mångt och mycket är nog jag och Håkan Bergman
              överens, bland annat om vikten av förskolan. Det är alltid skönt
              att ha en politisk kollega som brinner för den svenska förskolan
              och som också vet vilken vikt den har, inte minst för de barn
              som är i behov av störst stöd.
            </seg>
            <seg xml:id="i-c836b3d11131e7eb-0">
              Vi har försökt se till att få en förbättrad förskola, inte minst
              genom utbildningssatsningarna. Förskolepedagogerna var en yrkesgrupp
              som var oerhört eftersatt när det gällde fortbildningsinsatser.
              Vi kan redan se, och våra huvudmän är övertygade om, förbättringar
              i kvaliteten efter de satsningar som alliansregeringen har gjort.
              Men man har inte stoppat här. Nya fortbildningsinsatser tar vid,
              och detta måste man ständigt utvärdera och utveckla.
            </seg>
            <seg xml:id="i-101455c5b541cc78-0">
              Det blir kanske återigen besvärligt om man är socialdemokrat
              när det gäller resurser och att tillföra det. Det är nämligen
              kommunalt huvudmannaskap, och vi kan ta del av hur det ser ut
              i 290 kommuner runt omkring i Sverige. Det finns kommuner som
              prioriterar, som satsar på förskolan och lägger de resurser som
              krävs. De ser till att grupperna är oerhört små. Men det finns
              också kommuner där grupperna växer och där personalen känner en
              allt större maktlöshet.
            </seg>
            <seg xml:id="i-cc322545221a0b7f-0">
              Jag lade märke till att du inte svarade på frågan i min förra
              replik, men vi kanske får ett annat tillfälle för att utveckla
              detta.
            </seg>
            <seg xml:id="i-de5bcb3493f39b44-0">
              Ni behöver nog gå hem och sopa framför egen dörr när det gäller
              det här. De största bristerna ser vi faktiskt i de socialdemokratiska
              kommunerna.
            </seg>
          </u>
          <note type="speaker" xml:id="i-d6d75da3e3ab68f7-0">
            Anf. 257 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-6c3f19f50ce8a030-0">
            <seg xml:id="i-a73343e0ae5cc330-0">
              Herr talman! Jag fortsätter lite grann där Håkan slutade. Barn
              i behov av särskilt stöd finns i förskolan i samma utsträckning
              som i skolan, det vill säga bortåt 20 procent. Det är alltså stöd
              som barnen har rätt till enligt skollagen. Men verkligheten ser
              tyvärr alltför sällan ut på det sättet.
            </seg>
            <seg xml:id="i-05683a590b65e1fb-0">
              Nyligen redovisade tidningen Chef &amp; Ledarskap att 42 procent
              av förskolecheferna uppger att de tvingas neka barn i behov av
              särskilt stöd det de behöver och har rätt till. Det kan inte vara
              en utveckling som någon av oss tycker är bra. Men frågan är hur
              man ska hantera det, också med tanke på de stora förskolegrupperna.
              Vilken kommun det än är i är det helt fel, som du själv nämnde.
            </seg>
            <seg xml:id="i-9dfbef79b47a8af7-0">
              Det blir ännu märkligare att Skolverket har tagit bort rekommendationen
              om antalet barn samtidigt som det sväller. Tycker ni som alliansparti
              att det var bra att ta bort rekommendationerna, utifrån barnens
              rätt?
            </seg>
          </u>
          <note type="speaker" xml:id="i-3920ff4d86140a57-0">
            Anf. 258 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-47e541b2d0103804-3">
            <seg xml:id="i-47afa885b469e85a-0">
              Herr talman! Jag befinner mig väldigt ofta ute på studiebesök
              på olika förskolor. Man känner ganska snabbt på en förskola om
              den är väl fungerande eller inte. Det känns i luften, det känns
              bland barnen och det känns också bland de pedagoger man möter
              och vilken attityd de har. Väldigt ofta är det förknippat med
              det ledarskap de har, och det ledarskap som de naturligtvis i
              sin egenskap av pedagoger utövar.
            </seg>
            <seg xml:id="i-34311601885c87ef-0">
              Det är märkligt att det inte alltid är beroende av hur många
              barn det är. Ibland kan man bli förvånad över hur många barn som
              vistas i lokalen. Det som forskningen tydligt visar, precis som
              Andreas Schleicher säger när han pratar om PISA-studien och om
              vad vi gör för fel i Sverige och vad vi bör satsa på, är att kvaliteten
              på våra pedagoger är det viktigaste.
            </seg>
            <seg xml:id="i-2552cda78a0989ae-0">
              Jag säger inte att vi ska ha stora grupper. Vi vet att de allra
              minsta barnen inte kan vara i för stora grupper när det gäller
              anknytning och relationer och så vidare. Men det har i väldigt
              hög utsträckning att göra med den kompetens som våra pedagoger
              har.
            </seg>
            <seg xml:id="i-429424ff40710583-0">
              Om man dessutom har varit med och rest med Solveig Sunnebos och
              Helianthus förskolebussar blir kvadratmeter och gruppstorlekar
              ännu mer malplacerat. I en modern förskola och med rätt kompetens
              är det inte helt och hållet det som vi ska fokusera på.
            </seg>
            <seg xml:id="i-1ef7fe02cbb691dd-0">
              Däremot är det intressant att se på hur många pedagoger vi har
              och vilken utbildning de har.
            </seg>
          </u>
          <note type="speaker" xml:id="i-c1d2ce33ee18868b-0">
            Anf. 259 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-6c3f19f50ce8a030-1">
            <seg xml:id="i-59695ae3be0bc9e2-0">
              Herr talman! Det här är standardsvar.
            </seg>
            <seg xml:id="i-8f79908fe155be4a-0">
              Självklart beror mycket på vem som är pedagog och hur pedagogen
              är. Det är likadant som i skolan. Det säger jag ingenting om.
            </seg>
            <seg xml:id="i-ef577d621ca4b626-0">
              Min ingång var främst barn i behov av särskilt stöd, barn som
              inte hittar det knä de behöver eller den omedelbara närhet de
              kräver för att kunna utvecklas. Om 42 procent av förskolecheferna
              säger att de inte har den möjligheten är det viktigt. De här barnen
              blir elever. Ska man satsa, vilket också sades i går, och Sverige
              satsar senare än andra länder, då är det dags att satsa även på
              förskolan.
            </seg>
            <seg xml:id="i-45e4bd92699ad821-0">
              Nu har en hel del förskolor speciallärare eller specialpedagoger
              men långt ifrån alla. Jag är mycket ute i förskolorna eftersom
              jag från början är förskollärare. Det är alltså en miljö som jag
              känner till väl. Man hör förskollärarnas frustration över att
              inte kunna göra det som de skulle kunna göra om grupperna var
              mindre. Det är någonting som vi verkligen inte får glömma. Vi
              måste lyssna på dem som är med barnen en stor del av dagen.
            </seg>
          </u>
          <note type="speaker" xml:id="i-9dc0617bbf09b18f-0">
            Anf. 260 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-47e541b2d0103804-4">
            <seg xml:id="i-4126ceac7ee1e8bc-0">
              Herr talman! Det är klart att jag inte kan göra annat än dela
              Agneta Luttropps oro för de barn som är i behov av särskilt stöd
              och vill att de ska få vistas i tillräckligt små grupper. För
              dem är gruppstorleken oftast viktigare än för andra barn.
            </seg>
            <seg xml:id="i-c90c4f7f17044694-0">
              Även jag träffar pedagoger som känner sig frustrerade över att
              de inte alltid lyckas tillräckligt väl med sitt uppdrag. Eftersom
              jag själv är pedagog skulle jag vilja säga att det är en yrkessjukdom.
              Man känner ständigt att man inte lyckas hundraprocentigt med sitt
              uppdrag och skulle vilja ha bättre förutsättningar för det.
            </seg>
            <seg xml:id="i-843d357aa2448cf2-0">
              I de förskolor som fungerar väldigt väl har de en förmåga att
              organisera. Så sent som i måndags träffade jag jätteduktiga pedagoger
              som när vi ställde frågor om hur de organiserade grupperna sade
              att den frågan egentligen inte går att svara på eftersom de som
              professionell yrkesgrupp alltid organiserar om grupperna efter
              de behov de ser att barnen har. De pekade på att de kunde ha grupper
              som kanske bestod av fem barn, och ännu färre i något fall. De
              kunde också ha större grupper som fungerade alldeles utmärkt.
            </seg>
            <seg xml:id="i-74c75fa32ae2d94e-0">
              Vi ska ta den här frågan på största allvar. Vi måste se till
              att det finns ytterligare specialpedagoger. Antalet specialpedagoger
              i förskolan har ökat, vilket är mycket glädjande. Det är mycket
              tack vare alliansregeringens satsningar och dess markering av
              att vi behöver specialpedagoger i alla de svenska skolformerna.
            </seg>
            <seg xml:id="i-1c7efd51f8a506bc-0">
              Jag tror att vi genom ökad kompetens och ökad fortbildning av
              våra pedagoger, genom att höja kvaliteten på våra pedagoger, kommer
              att bättre kunna arbeta med barnen, speciellt med de barn som
              är i behov av särskilt stöd.
            </seg>
          </u>
          <note type="speaker" xml:id="i-f6304c3d3809986b-0">
            Anf. 261 TINA ACKETOFT (FP):
          </note>
          <u who="tina_acketoft_a2726b" xml:id="i-8040146616c687e3-0">
            <seg xml:id="i-b772d9286b1aebfc-0">
              Herr talman! Egentligen är det väldigt lite som behöver läggas
              till det som övriga ledamöter har sagt, men låt mig ändå göra
              det.
            </seg>
            <seg xml:id="i-c7ecbff4935c816e-0">
              Den svenska förskolan är unik till sin karaktär och den verksamhet
              som alltid hamnar i topp när vi gör brukarundersökningar. Skolverkets
              senaste föräldraenkät visar att 95 procent av föräldrarna är nöjda.
              Det kan vi jämföra med en tidigare hög siffra men som dock var
              lägre. År 2005 var den siffran 90 procent. Det är alltså 5 procent
              som anser att det är bättre verksamhet nu än 2005. Den svenska
              förskolan är helt enkelt väldigt bra generellt. Från att ha varit
              en del av familje- och jämställdhetspolitiken integrerades förskolan
              genom den nya skollagen och är nu en egen skolform.
            </seg>
            <seg xml:id="i-c025dac7e9b39f96-0">
              Folkpartiet och Alliansen har höga ambitioner för förskolan.
              Regeringen har gjort omfattande satsningar och insatser för att
              göra förskolan ännu bättre. Det har skett i form av vidareutbildning
              av personalen, forskarutbildning, ny lärarutbildning. Sammantaget
              har dessa reformer gjort att vi snabbt kunnat se ett ökat söktryck
              till förskollärarutbildningarna, vilket varit mycket välkommet
              eftersom bristen på väl utbildade förskollärare är en av de stora
              utmaningar vi står inför. Till det kommer naturligtvis behovet
              av karriärreformer och höjda löner även inom förskolesektorn.
            </seg>
            <seg xml:id="i-6a1fea2e6933d3e0-0">
              Drygt 83 procent av alla 1–5-åringar går i förskolan i dag. Andelen
              barn i åldrarna 3–5 år som är inskrivna i förskolan fortsätter
              att öka och uppgick hösten 2012 till drygt 94 procent. Samma höst
              fanns det 90 600 årsarbetare i förskolan, en ökning med 1 700
              jämfört med året innan. Trots att fler barn gick i förskolan jämfört
              med året innan var både den genomsnittliga barngruppens storlek
              och personaltätheten oförändrad. Den var oförändrad, trots att
              vi hade ett mycket större antal barn i verksamheten.
            </seg>
            <seg xml:id="i-5ff082f7339ed896-0">
              Till det kommer att det 2010 infördes en allmän avgiftsfri förskola
              även för treåringar. Alla barn ska erbjudas minst 525 timmar om
              året i förskolan från och med höstterminen det år de fyller tre.
              Det görs för att fler barn ska få tillgång till förskolan och
              för att ingen familj av ekonomiska skäl ska behöva avstå från
              att låta sina barn delta i verksamheten. Det är en viktig princip
              om man ser förskolan som barnets rätt och ett medel för att kompensera
              för olika förutsättningar i olika hem.
            </seg>
            <seg xml:id="i-7b41be8bb34d9f13-0">
              Både PISA- och Pirlsundersökningarna visar att elever som gått
              i förskolan har bättre skolresultat än de som inte gjort det.
              Rätt till heltid i förskolan för alla barn, även för dem vilkas
              föräldrar är föräldralediga eller arbetslösa, är en fortsatt ambition
              för mig och Folkpartiet. Förskolan är som sagt till för barnen
              oavsett föräldrarnas sysselsättning.
            </seg>
            <seg xml:id="i-88c356473127603f-0">
              Enligt skollagen ska kommunen erbjuda barnet förskola inom fyra
              månader från det att vårdnadshavare anmält önskemål om det. Ett
              antal kommuner har som vi hört inte klarat detta. Skolinspektionen
              får därför tillsynsärenden och kan då besluta om vitesföreläggande
              gentemot kommunen. För närvarande bereds i Regeringskansliet ett
              ärende om nationell förskolegaranti, något som Folkpartiet har
              drivit och kommer att fortsätta att driva tills den finns på plats.
              Om kommunen inte klarar sitt åtagande ska familjen få ersättning
              för att kunna ordna barnomsorgen på egen hand.
            </seg>
            <seg xml:id="i-fd1061d3aee0b6d9-0">
              Herr talman! Jag är skåning – det hörs på min diftong – och kan
              inte låta bli att lyfta fram Sveriges tredje stad, Malmö. Den
              är konstant växande och har en extremt ung befolkning. Malmö har,
              trots befolkningsprognoser som länge visat på en ökning av antalet
              barn i förskoleålder, inte byggt ut tillräckligt med platser.
              Det har pågått under många år, det är ingen ny tendens, och även
              i år byggs det färre platser än vad det faktiska behovet är.
            </seg>
            <seg xml:id="i-509b8c09f0d60931-0">
              I Radio Malmöhus kunde vi häromveckan höra arga föräldrar, ledsna
              föräldrar, uppgivna föräldrar, gråtande föräldrar, föräldrar som
              hade sagt upp sitt arbete för att de inte fick någon barnomsorg.
              Samtidigt har man i denna kommun, den tredje största i Sverige,
              en väldigt njugg inställning till privata alternativ, vilket hade
              kunnat vara en del av lösningen vad gäller antalet platser. Det
              hade också kunnat ge ökad valfrihet till föräldrar och barn.
            </seg>
            <seg xml:id="i-bce5cbdec33640a2-0">
              Socialdemokraterna har styrt Malmö i 20 år i följd. De senaste
              mandatperioderna har de dessutom gjort det tillsammans med vapendragarna
              Vänsterpartiet och Miljöpartiet. De har alltså kunnat fatta precis
              vilka beslut de velat och har absolut ingenting att skylla på.
              Men uppenbarligen är de inte kapabla, och de är totalt ansvarslösa
              när det gäller en av kommunens grundläggande uppgifter, att ge
              omsorg och utbildning till barnen och ge föräldrarna möjligheter
              att verka där.
            </seg>
            <seg xml:id="i-968d256c92660996-0">
              Malmö är ett tydligt exempel, herr talman, på hur Socialdemokraternas,
              Vänsterpartiets och Miljöpartiets förskole- och skolpolitik ser
              ut i realiteten, inte bara i vackert skrivna reservationer. Den
              är ett förödande slag mot alla barnfamiljer i Sverige, och jag
              hoppas att vi efter valet kan få till stånd en ändring även i
              Malmö.
            </seg>
          </u>
          <note xml:id="i-214cfdba6e5a9cc4-0">
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note xml:id="i-6e0e7a7d46f26b68-0">
            I detta anförande instämde Camilla Waltersson Grönvall (M).
          </note>
          <note type="speaker" xml:id="i-9151a74a7f9bf1d0-0">
            Anf. 262 HÅKAN BERGMAN (S) replik:
          </note>
          <u who="hakan_bergman_bc04d7" xml:id="i-cbcb11480d1f9f80-3">
            <seg xml:id="i-d62de9afc9aacadc-0">
              Herr talman! Nu tar Tina Acketoft i så det smäller. Vissa saker
              bestämmer regeringen över och andra saker bestämmer kommunerna
              över. Ibland kan staten inte ha synpunkter på den kommunala verksamheten
              eftersom det är kommunen som bestämmer. Andra gånger kan nationella
              politiker ha synpunkter på den kommunala verksamheten.
            </seg>
            <seg xml:id="i-5a7e118515c598a6-0">
              Jag måste erkänna att jag inte känner till förutsättningarna
              i Malmö. Jag känner inte heller till förutsättningarna i Göteborg,
              men vi har en kamrat närvarande på Göteborgsbänken, och jag kan
              konstatera att Göteborg klarar platsgarantin. Det har de gjort
              det senaste året.
            </seg>
            <seg xml:id="i-480230ca22e00c75-0">
              Man har bekymmer i Göteborg och Malmö därför att det är snabbt
              växande städer. Malmö är också en kraftigt segregerad stad med
              stora utmaningar. Det påverkar naturligtvis prioriteringar som
              man måste göra i kommunalpolitiken och den kommunala verksamheten.
              Men det är inget försvar för att platsgarantin inte fungerar i
              de städerna eller i andra städer.
            </seg>
            <seg xml:id="i-67cc1b315d5918f9-0">
              Jag kan ta Örebro som exempel. I Örebro har kommunledningen tillskapat
              1 000 nya förskoleplatser under bara några år. Det beror på att
              Örebro växer oerhört snabbt. Man har klarat det. Det görs enorma
              ansträngningar just i de växande städerna. Men det kan finnas
              många faktorer som gör att man inte klarar platsgarantin.
            </seg>
            <seg xml:id="i-0a21d83af7b19067-0">
              Platsgarantin gäller. Det är vårt besked från Socialdemokraterna
              nationellt. Fungerar den inte ska den förtydligas ytterligare.
              Vi får vänta och se vad propositionen innehåller. Sedan kan vi
              ta den diskussionen.
            </seg>
          </u>
          <note type="speaker" xml:id="i-bf4daab494a30b73-0">
            Anf. 263 TINA ACKETOFT (FP) replik:
          </note>
          <u who="tina_acketoft_a2726b" xml:id="i-8040146616c687e3-1">
            <seg xml:id="i-94a0c0fc6776b708-0">
              Herr talman! Vi har 290 kommuner i Sverige, så vi kan stå och
              bolla kommuner mellan oss hur vi vill, Håkan Bergman. Faktum är
              att platsgarantin inte har fungerat i Malmö på många år. Vi har
              haft en konstant befolkningsökning i Malmö. Den är lätt att förutse,
              eftersom den har sett likadan ut under lång tid. Trots detta har
              vi gråtande föräldrar, ledsna föräldrar, arga föräldrar, föräldrar
              som har sagt upp sig på arbetet för att de inte får barnomsorg
              – i en kommun som har varit styrd av socialdemokrater i 20 år,
              den senaste perioden med god hjälp av Vänsterpartiet och Miljöpartiet.
            </seg>
            <seg xml:id="i-d0d89364f79ee7a6-0">
              Det är klart att jag är upprörd när jag ser på detta förfall
              i en kommun som skulle kunna ha en så oändlig potential. Håkan
              Bergman säger att det är den kraftiga segregationen som är problemet.
              Men det har sett likadant ut i Malmö de senaste 20 åren. Den socialdemokratiska
              ledningen har inte förmått råda någon som helst bot på detta.
            </seg>
            <seg xml:id="i-b5f1c147f2cf6699-0">
              Jag kan åter hälsa Håkan Bergman att det är jättefint med platsgaranti
              och att vi verkligen hoppas att vi får den på plats. Dessutom
              har vi nu ett lagkrav som ska skrivas in om att resursfördelningen
              ska ske på ett bättre sätt än vad som varit fallet. Resursfördelning
              och platsgaranti är jättebra, men till syvende och sist borde
              kommunen ha tagit itu med detta för 20 år sedan.
            </seg>
          </u>
          <note type="speaker" xml:id="i-5000a1369caf403b-0">
            Anf. 264 HÅKAN BERGMAN (S) replik:
          </note>
          <u who="hakan_bergman_bc04d7" xml:id="i-cbcb11480d1f9f80-4">
            <seg xml:id="i-c1059a54be6231f4-0">
              Herr talman! Min och vår uppfattning är att alla kommuner som
              inte klarar platsgarantin borde göra stora ansträngningar för
              att klara den. Det gäller oavsett vilken majoritet som styr kommunen.
              Platsgarantin gäller. Där den inte gäller ska den påtalas och
              förtydligas. Det finns redan i dag, som Tina Acketoft själv sade,
              möjligheter att utfärda sanktioner mot kommuner i detta sammanhang.
            </seg>
            <seg xml:id="i-691b06d3377e41a7-0">
              Men jag tror att man ska ha en utgångspunkt klar för sig, även
              i den debatt som eventuellt kommer om en proposition kring platsgarantin:
              Det finns inte någon kommun i Sverige som inte försöker klara
              platsgarantin. Det är min uppfattning. Jag tror inte att det sitter
              kommunalpolitiker runt om i Sverige och säger att de struntar
              i detta. I varje fall där man inte klarar platsgarantin finns
              det säkert flera olika anledningar till att så inte är fallet.
              Jag tror inte att man medvetet prioriterar bort att erbjuda förskoleplatser
              till familjer som är i behov av det, och jag tror att de kommunalpolitiker
              vi har är ganska kloka och ser vad det är man behöver göra.
            </seg>
            <seg xml:id="i-3be7b21e345c9f51-0">
              Men det kan variera mellan kommuner. Det kan finnas överklaganden
              som gör att man inte kan bygga. Det kan ske en snabb befolkningstillväxt.
              Det kan finnas andra utmaningar som kommunen möter och som gör
              att man kanske inte har de resurser som behövs.
            </seg>
            <seg xml:id="i-1f1c761694843032-0">
              Vårt besked är att platsgarantin gäller och att den behöver förtydligas.
              Vi får se vad en eventuell proposition innehåller när den kommer
              och ta ställning till den då.
            </seg>
          </u>
          <note type="speaker" xml:id="i-4fc14650289951e5-0">
            Anf. 265 TINA ACKETOFT (FP) replik:
          </note>
          <u who="tina_acketoft_a2726b" xml:id="i-33d404d8e9ec7105-0" next="cont">
            <seg xml:id="i-29ac6b450e4d9675-0">
              Herr talman! Håkan Bergman räknade upp en mängd ursäkter för
              att vissa inte lever upp till platsgarantin, samtidigt som han
              säger att alla borde leva upp till den. Jag tror att det är precis
              detta som är problemet. När det väl kommer till kritan och Malmö
              ska prioritera i sin kassa går inte pengarna till förskoleplatser.
              Det är uppenbart. Det är därför vi har gråtande föräldrar och
              föräldrar som blivit tvungna att säga upp sig från arbetet. När
              det väl kommer till kritan prioriterar inte Socialdemokraterna,
              Vänsterpartiet och Miljöpartiet i Malmö barnfamiljerna.
            </seg>
          </u>
          <note xml:id="i-f6d9e4b70eb794d8-0">
            Anf. 266 ULRIKA CARLSSON i Skövde (C):
          </note>
          <u who="tina_acketoft_a2726b" prev="cont" xml:id="i-ceef4147cac75ed1-0">
            <seg xml:id="i-32bfd72f6818d459-0">
              Herr talman! Jag börjar med det formella och kanske också lite
              tråkiga. Jag yrkar bifall till förslaget i betänkandet och avslag
              på motioner och reservationer.
            </seg>
            <seg xml:id="i-8054ba0ce73051e9-0">
              Precis som vi har kunnat höra från mina två allianskolleger är
              förskolan den första viktiga grundstenen i det livslånga lärandet.
              Det engagemang som både Tina Acketoft och Camilla Waltersson Grönvall
              visat går inte att missta sig på. Det här är en fråga som engagerar
              oss och alliansregeringen på allra bästa sätt.
            </seg>
            <seg xml:id="i-c1c2a14922a2f557-0">
              Den svenska förskolan är något att vara stolt över. När Karin
              Söder var socialminister på 70- och 80-talet byggde man ut barnomsorgen
              i Sverige, framför allt för barnens möjligheter, men givetvis
              också för föräldrarnas möjligheter att delta i arbetslivet. Valfriheten
              var en viktig fråga då, precis som i dag.
            </seg>
            <seg xml:id="i-1ede8050f345c386-0">
              Jag vill gå ett par decennier bakåt i tiden och ge lite av min
              egen personliga erfarenhet. Till de tillfällen som man som förälder
              minns allra klarast hör kanske det första besöket på förskolan.
              Jag minns hur förskolläraren besökte oss i vårt hem och pratade
              med oss om det viktigaste vi hade, nämligen dottern. Jag minns
              hur man så professionellt arbetade med det pedagogiska ansvaret,
              men också omsorgen och tryggheten. Jag kan alltid minnas Kristina
              och Ritva och deras knän som fanns när någon hade slagit sig,
              men också sångstunderna och alla andra olika delar som på olika
              sätt format en. Det var verksamheter som var viktiga då på Backsippans
              förskola i Skultorp och som är det ännu i dag. Jag vet också att
              det finns ganska många kvar som fortfarande arbetar och trivs
              bra i den verksamheten.
            </seg>
            <seg xml:id="i-30b601f913c03898-0">
              Det är så viktigt att den där helheten finns för att stimulera
              utveckling och lärande i en trygg miljö. Centerpartiet och alliansregeringen
              har gjort ett stort antal saker också för den första delen av
              utbildningskedjan, till exempel kompetensutveckling av förskollärare,
              det så kallade Förskollärarlyftet, där även barnskötare och förskolechefer
              varit en del, översynen av läroplanen med ett förstärkt pedagogiskt
              uppdrag, skollagen, som väldigt tydligt markerar det första steget
              och hur viktig förskolan är, och forskarskolor för förskollärare.
              Det finns en ganska lång rad saker som man gjort för att stärka
              kvaliteten.
            </seg>
            <seg xml:id="i-846d0dbc6fddf197-0">
              Herr talman! Det finns såklart också ett stort antal utmaningar.
              Barn i behov av särskilt stöd har redan nämnts i debatten vid
              flera olika tillfällen. Man har satsat på kompetensutveckling
              för förskollärare för att både upptäcka barn i behov av särskilt
              stöd och ge verktyg att möta det särskilda behovet.
            </seg>
            <seg xml:id="i-0187099499f705d3-0">
              En annan del som lyfts fram handlar om jämställdhet. Vi har en
              utmaning: att locka fler män att vilja arbeta i den svenska förskolan.
              Men det handlar också om arbetet tillsammans med barnen, om att
              ge flickor och pojkar samma möjligheter.
            </seg>
            <seg xml:id="i-5760beb012d7d424-0">
              Den stora snackisen har blivit: Hjälp – man tar bort taket för
              barngruppers storlek! Men lyssna på vad det heter, nämligen allmänna
              råd för ökad måluppfyllelse. Man trycker än hårdare på behovet
              av att göra barnkonsekvensanalyser, att inte fastna i kvantitativa
              mått där man räknar antalet barn utan titta på ett antal olika
              aspekter som främjar kvalitet.
            </seg>
            <seg xml:id="i-b9ad51ec54576208-0">
              Kompetensförsörjningen är en annan utmaning. Det är klart att
              det känns förtroendeingivande att intresset för förskollärarutbildningar
              på några år har ökat med 90 procent. Man ser arbete i förskolan
              som en framtida yrkesmöjlighet som man också ser fram emot. Det
              är bra.
            </seg>
            <seg xml:id="i-a6b022e61474e908-0">
              Jag gjorde för ett par månader sedan ett besök i en förskola.
              Jag har inte kallat det för en förskoleresa, Camilla Waltersson
              Grönvall, men det var däremot en skolresa där förskolan ingick
              som en viktig del. Jag besökte en förskola i Skaraborg, som är
              min valkrets. Jag hade ett möte med förskolechefen. Jag träffade
              förskollärare som är ansvariga för det pedagogiska utvecklingsarbetet
              i verksamheten.
            </seg>
            <seg xml:id="i-69bd1fd3cc5888c1-0">
              Ett viktigt medskick var den goda kvalitet och det fantastiskt
              genomarbetade arbetssätt man hade från både ledningens och pedagogernas
              sida men också: Sluta tala om barngruppernas storlek. Låt oss
              tala om det viktiga, som är kvaliteten.
            </seg>
            <seg xml:id="i-255fdcbc6100023d-0">
              Jag tycker att det är bra att det är borttaget ur de allmänna
              råden. Barn är olika. Därför är, som vi talat om tidigare i debatten,
              en resursfördelning som utgår från barns behov oerhört viktig
              att arbeta med. Den flexibilitet, utvecklingskraft och anda som
              jag mötte på den förskolan är något som jag bär med mig som en
              kraftkälla som ger inspiration för att angripa och jobba vidare
              med de utmaningar som vi ser och de problemställningar vi fortsatt
              kan se.
            </seg>
            <seg xml:id="i-afc8060db3ede5e8-0">
              Jag kan också uppleva – och nu kanske det låter lite hårt – att
              det ibland klagas på ett ibland obefogat sätt och att man talar
              om sin egen verksamhet som om det vore barnpassning. Det är oerhört
              viktigt att vi kan lyfta fram alla de goda exemplen. Det finns
              så många med god kvalitet som har ett helt annat synsätt.
            </seg>
            <seg xml:id="i-a6b35b7a33a1f4c7-0">
              Herr talman! Låt mig till sist tala som värdegrundsarbetet i
              förskolan och demokratiuppdraget, som är en viktig del. Jag skulle
              vilja läsa upp hur man arbetar på Rosenhaga förskola, för jag
              har sett det i verksamheten. Jag tycker att orden är väldigt viktiga,
              och jag vet att det stämmer med verksamheten.
            </seg>
            <seg xml:id="i-37065adfe5055672-0">
              Man säger: Rosenhaga förskola arbetar utifrån barns glädje och
              reflektion över sitt eget och andras lärande där demokrati är
              det viktigaste arbetsområdet och utövas på ett sådant sätt att
              lärandet och lyssnandet vidgar våra perspektiv. Vi arbetar utifrån
              barnkonventionens intentioner där förskolans barnråd är ett viktigt
              redskap i demokratins anda. Förskolan strävar efter en jämställd
              vardag där allas intressen ska höras och respekteras. Vi vill
              synliggöra barnen i samhället och också vara en kulturell och
              social mötesplats i samtidens/framtidens förskola.
            </seg>
            <seg xml:id="i-4bcfbd6e6956fcfc-0">
              Med de orden vill jag tacka för debatten där vi på olika sätt
              från allianspartierna, också Centerpartiet, har visat på behovet
              av en god kvalitet i förskolan och alla barns möjligheter till
              utveckling.
            </seg>
          </u>
          <note xml:id="i-6e0e7a7d46f26b68-1">
            I detta anförande instämde Camilla Waltersson Grönvall (M).
          </note>
          <note type="speaker" xml:id="i-df0f81d27bb06c88-0">
            Anf. 267 ANNIKA ECLUND (KD):
          </note>
          <u who="annika_eclund_8435c4" xml:id="i-5aba4b8a2f837907-0">
            <seg xml:id="i-cc80380bc0c5a80b-0">
              Herr talman! Vi är mycket stolta över vår förskola i Sverige.
              Vi är stolta över våra professionella pedagoger och vår svenska
              modell. Andra länder tittar avundsjukt på det svenska konceptet,
              och vår förskolemodell har blivit en svensk exportprodukt.
            </seg>
            <seg xml:id="i-c41af5caeafa303c-0">
              När föräldrar hör av sig till mig om förskolan får jag höra två
              saker: dels stolthet och beröm över våra kunniga och engagerade
              förskollärare, dels en oro över att barngrupperna blir större.
              Föräldrarna är alltså nöjda med den personal som jobbar med barnen,
              men de tycker att det är för få i relation till antal barn.
            </seg>
            <seg xml:id="i-ca7ca6975ed62c89-0">
              Ingen vill nödvändigtvis ha stora barngrupper. Det vill inte
              föräldrarna, inte pedagogerna, inte barnläkarna och inte heller
              vi politiker. Med all respekt för mina allianskolleger vill jag
              peka på forskning och erfarenhet som visar att barn mår bäst i
              små sammanhang. Det gäller speciellt de yngsta barnen som har
              svårare att hantera större grupper och som är i en utvecklingsfas
              där de är i stort behov av anknytning.
            </seg>
            <seg xml:id="i-6d46014cadbc7093-0">
              Herr talman! Jag kan notera att många talar om mindre barngrupper.
              Men jag ser och hör inte många förslag om hur det skulle gå till.
              Därför tänker jag lyfta fram Kristdemokraternas förslag. Det är
              en modell där föräldrar, stat och kommun tillsammans gör mindre
              barngrupper möjliga.
            </seg>
            <seg xml:id="i-88a05ddf759d2b54-0">
              Förslaget är att lagen ändras så att de kommuner som är beredda
              att minska barngruppers storlek får rätt att höja maxtaxan. För
              varje krona som föräldrar betalar i höjd maxtaxa bidrar kommunerna
              själva med en krona och staten med två kronor. Men ingen kommun
              ska få rätt att höja maxtaxan om de inte dels har en konkret plan
              för hur småbarnsgruppernas storlek ska minskas, dels är beredda
              att satsa egna resurser.
            </seg>
            <seg xml:id="i-35f5b33526adc9c2-0">
              Alla föräldrar som bidrar genom en höjd avgift ska ha en garanti
              att deras avgiftspengar, tillsammans med kommunernas och statens
              satsning, används just till att minska barngrupperna. De ska kunna
              se resultat. Detta är ett kristdemokratiskt förslag som lanserades
              under Almedalsveckan förra året. Det är viktigt att tala om hur
              vi tänker genomföra förslagen om mindre barngrupper om vi anser
              att det är viktigt.
            </seg>
            <seg xml:id="i-e86a4a1abe963e78-0">
              Herr talman! Vi vill också från Kristdemokraternas håll införa
              en skyldighet för kommuner att sätta ett maxtak för barngruppers
              storlek. Kommunerna bör, precis som i dag, fortsatt besluta om
              gruppernas storlek utifrån vad som är lämpligt med hänsyn till
              de lokala förhållandena, precis som Ulrika Carlsson just påpekade.
              Men det skulle vara av stort värde om det fanns ett krav på kommunen
              att fatta ett politiskt beslut om ett tak för barngruppernas storlek.
              Det skulle öka transparensen och nödvändigheten av att följa upp
              och utvärdera den samlade effekten av olika beslut som berör kvaliteten
              i förskolan.
            </seg>
            <seg xml:id="i-62ed2270986878af-0">
              Maxtaket bör baseras på rekommendationerna i Skolverkets allmänna
              råd men självklart ta hänsyn till att max inte alltid är det optimala.
              Varje enskilt barns förutsättningar och behov av trygghet måste
              vara utgångspunkten. Att kommunerna inte levt upp till Skolverkets
              rekommendationer är inte skäl att ge upp kampen om att barngrupperna
              kan bli mindre, speciellt för de yngsta barnen.
            </seg>
            <seg xml:id="i-04596c2777b7dca5-0">
              Herr talman! Vi kristdemokrater betonar alltid föräldrarnas roll
              i barnets utveckling och liv. Därför är det viktigt att det finns
              valfrihet och olika lösningar när det kommer till omsorg för de
              minsta barnen. Det är viktigt att familjens behov, och självfallet
              främst barnets behov, styr föräldrarnas val av omsorg för sina
              barn.
            </seg>
            <seg xml:id="i-e88d96e2c5ea7d82-0">
              Familjedaghemmen, i dagligt tal kallade dagmammor, innebär att
              barnomsorgen är i dagbarnvårdarens eget hem. Dagbarnvårdare har
              olika bakgrund, en del har arbetat länge med barnomsorg och andra
              har tidigare arbetat i förskolan. Som dagbarnvårdare kan man vara
              anställd av kommunen eller ha ett eget företag.
            </seg>
            <seg xml:id="i-68f8292dd1d604a2-0">
              Familjedaghemmen erbjuder mindre barngrupper i en hemmiljö. För
              många barn och föräldrar innebär detta en särskild trygghet och
              ett lugn som är svårt att få inom förskolan. Av naturliga skäl
              blir det också en person som barnet anknyter till, och barnet
              får därmed färre vuxna eller andra relationer att hantera. För
              många barn kan detta vara ett positivt alternativ, särskilt för
              de allra yngsta.
            </seg>
            <seg xml:id="i-c98c65ee0c383bba-0">
              Trots införandet av barnomsorgspeng och fri etableringsrätt ger
              dagens regelverk stort utrymme för kommunerna att på olika sätt
              förhindra verksamhet som föräldrarna egentligen efterfrågar. Barnomsorgspengen
              har heller inte marknadsförts, vilket gör att det är få föräldrar
              som känner till vilka möjligheter som verkligen finns.
            </seg>
            <seg xml:id="i-11fd7c7d4703dbc6-0">
              Det finns i dag en tendens att kommunerna prioriterar förskoleverksamheten
              framför den pedagogiska omsorgen, vilket gör att familjedaghemmen
              minskar samtidigt som barngrupperna i förskolan blir allt större.
            </seg>
            <seg xml:id="i-9f02e258c953f237-0">
              Herr talman! Barnen är det viktigaste vi har. Barn är olika,
              föräldrar är olika, och beslutet om vilken omsorg barnen ska ha
              ska ligga hos föräldrarna och inte hos staten. Ökad valfrihet
              inom barnomsorgen och en kontinuerlig förbättring av kvaliteten
              i förskolan är kristdemokratisk politik. Därmed yrkar jag bifall
              till utskottets förslag i betänkandet.
            </seg>
          </u>
          <note type="speaker" xml:id="i-ebb53210efd17306-0">
            Anf. 268 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-6c3f19f50ce8a030-2">
            <seg xml:id="i-e35f7fce7e7f9eac-0">
              Herr talman! Jag tackar så väldigt mycket för det KD sade om
              maxtaket. Där har vi samma inställning, så tack! Den där pengen
              får ni däremot behålla.
            </seg>
            <seg xml:id="i-f9c94a4251277c35-0">
              Men det jag egentligen gick upp för är en kort sammanfattning.
              Något som har oroat mig hela kvällen när jag har lyssnat på Alliansens
              fyra företrädare är att ingen av dem har nämnt ordet lek. Det
              tycker jag är oroande, för det handlar om förskola.
            </seg>
            <seg xml:id="i-48282cd3bab0e047-0">
              Om man tittar på förskolelitteratur, antingen det är forskning
              eller annan litteratur, är leken alltid i centrum. Det är leken
              som berikar barnen, det är leken som utvecklar barnen och det
              är leken som är det viktiga i förskolan. Det oroar mig väldigt
              mycket att den inte tas som det naturligt centrala när man pratar
              förskola inom Alliansen.
            </seg>
          </u>
          <note type="speaker" xml:id="i-c5094ffc71114022-0">
            Anf. 269 ANNIKA ECLUND (KD) replik:
          </note>
          <u who="annika_eclund_8435c4" xml:id="i-5aba4b8a2f837907-1">
            <seg xml:id="i-a00df86a898a4f7b-0">
              Herr talman! Det är trevligt att Agneta Luttropp gillar våra
              förslag. Sedan tycker jag kanske – som jag förklarade förut –
              att det är viktigt att man visar på vilket sätt man tänker finansiera
              minskade barngrupper.
            </seg>
            <seg xml:id="i-853a0240560c580f-0">
              Jag noterar att Socialdemokraterna har en motion om minskade
              barngrupper men inte säger något om hur de tänker finansiera det.
              Där har vi visat hur det verkligen går att genomföra, och det
              tycker jag är viktigt.
            </seg>
            <seg xml:id="i-1ce9c0c8c0caa300-0">
              Sedan kanske det inte är rätt att ta replik på Kristdemokraterna
              när det gäller omsorg och lekbiten i förskolan. Vi har alltid
              betonat att förskolan aldrig får bli skola för de minsta, utan
              att de små barnen är i behov av omsorg och olika lösningar. Leken
              är naturligtvis en central del i barnens utveckling, och den ska
              prägla tiden i förskolan.
            </seg>
            <seg xml:id="i-2047e604dcd4dda5-0">
              Jag vet inte riktigt varför Agneta tar replik på mig när det
              gäller innehållet i förskolan och att det bara ska vara pedagogisk
              inriktning på den verksamheten. Om det är några som betonar omsorgsbiten
              och att det inte får vara skola för de minsta så är det Kristdemokraterna.
            </seg>
          </u>
          <note type="speaker" xml:id="i-aa6a68cc5e4da22e-0">
            Anf. 270 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-6c3f19f50ce8a030-3">
            <seg xml:id="i-bed7ee1165252f74-0">
              Herr talman! Anledningen till att jag replikerar på dig, Annika
              Eclund, är helt enkelt att du är sist. Jag ville säga att jag
              inte hörde om detta från någon. Det hade inte varit samma sak
              om jag hade gjort det efter en enda talare, utan jag ville ha
              hela sammanhanget.
            </seg>
            <seg xml:id="i-7e815aeeecb91214-0">
              Jag deltog för några år sedan i ett EU-projekt med fem länder.
              Det handlade om förskola i olika länder, bland annat Ungern, Frankrike
              och Tyskland. Vi besökte förskolor där, och de besökte några förskolor
              i Sverige. Det som alla betonade och mindes från sina besök i
              Sverige var leken.
            </seg>
            <seg xml:id="i-f8221a6fecbd6927-0">
              Det är därför detta oroar mig. Jag säger inte att det är fel,
              men man pratar väldigt mycket om att vi ska ha in mer Na, och
              vi ska ha in mer av det och mer av det. Men var är leken? Omsorg
              är ett ord, men det handlar om lek, inte omsorg. Lek och omsorg
              är inte samma sak, inte alls.
            </seg>
            <seg xml:id="i-b1a3c7146f001925-0">
              Jag är också rädd, och jag är glad att vi delar detta. Förskoleklassen
              blev väldigt kritiserad av Skolverket när den kom, för man ville
              att förskolan skulle lära skolan. Nu blev den alltför skolifierad,
              precis som KD säger. Det är en oro som jag delar helt och fullt.
              Jag är rädd att det blir för mycket fokus på det som inte är lek.
            </seg>
          </u>
          <note type="speaker" xml:id="i-fc736f58cf61ffe1-0">
            Anf. 271 ANNIKA ECLUND (KD) replik:
          </note>
          <u who="annika_eclund_8435c4" xml:id="i-853f18f11f5aa606-0" next="cont">
            <seg xml:id="i-4185de15c880933b-0">
              Herr talman! Det låter som att vi är ganska överens. Jag tycker
              att vi ska ha ögonen på detta när vi har förslag om obligatorisk
              förskoleklass som så småningom ska bli årskurs 1. Det får inte
              hela tiden riktas mot att de mindre barnen ska in i en fålla av
              endast pedagogisk verksamhet, utan här handlar det om pedagogisk
              verksamhet, stora omsorgsbehov, anknytning och lek. Där är vi
              överens.
            </seg>
            <seg xml:id="i-eea3894a193f887a-0">
              Sedan får jag tacka för att Agneta tog replik på mig så att jag
              fick sista ordet.
            </seg>
          </u>
          <note xml:id="i-326a8470cb8dfde1-3">
            Överläggningen var härmed avslutad.
          </note>
          <note xml:id="i-3aacf53952f3778f-0">
            12 § Bordläggning
          </note>
          <note xml:id="i-0cccded73ed493c8-0">
            Följande dokument anmäldes och bordlades:
          </note>
          <note xml:id="i-615d4c38276f1395-0">
            13 § Anmälan om interpellationer
          </note>
          <note xml:id="i-f4df91433fba5794-0">
            Följande interpellationer hade framställts:
          </note>
          <note xml:id="i-1da0494c4f1851c4-0">
            den 19 februari
          </note>
          <note xml:id="i-a2145ee64c5b5af4-0">
            Eva-Lena Jansson
          </note>
          <note xml:id="i-eae09066b394413d-0">
            Monica Green
          </note>
          <note xml:id="i-7b0a5b99b69ca4c3-0">
            14 § Anmälan om fråga för skriftligt svar
          </note>
          <u who="annika_eclund_8435c4" prev="cont" xml:id="i-b91846d71c4014e8-0">
            <seg xml:id="i-25a52bc14ce5ce2d-0">
              Följande fråga för skriftligt svar hade framställts:
            </seg>
          </u>
          <note xml:id="i-1da0494c4f1851c4-1">
            den 19 februari
          </note>
          <note xml:id="i-95bae62d6cdb0d69-0">
            Peter Hultqvist
          </note>
          <note xml:id="i-cd94decad7a79cf5-0">
            15 § Anmälan om skriftliga svar på frågor
          </note>
          <note xml:id="i-02509a82c48290dd-0">
            Skriftliga svar på följande frågor hade kommit in:
          </note>
          <note xml:id="i-1da0494c4f1851c4-2">
            den 19 februari
          </note>
          <note xml:id="i-703f61e5923660e0-0">
            Helena Leander
          </note>
          <note xml:id="i-bf684389c3963982-0">
            Peter Persson
          </note>
          <note xml:id="i-f8eb00b5d8d9cc1b-0">
            Karin Åström
          </note>
          <note xml:id="i-51fc796015208741-0">
            Gunilla Svantorp
          </note>
          <note xml:id="i-2bd1d5b1ddbf4c5d-0">
            Jennie Nilsson
          </note>
          <note xml:id="i-422d1a444287974c-0">
            Hans Olsson
          </note>
          <note xml:id="i-71162c96a347e973-0">
            Christina Oskarsson
          </note>
          <note xml:id="i-a1f7a9189c0f2aee-0">
            Hans Hoff
          </note>
          <note xml:id="i-e39f951bf69476a7-0">
            Håkan Bergman
          </note>
          <note xml:id="i-97a1f01896b23a8d-0">
            Hannah Bergstedt
          </note>
          <note xml:id="i-00f12ec315843dd0-0">
            Lars Eriksson
          </note>
          <note xml:id="i-e05080eef1173f45-0">
            Jens Holm
          </note>
          <note xml:id="i-bf684389c3963982-1">
            Peter Persson
          </note>
          <note xml:id="i-f30ccb860ad567bb-0">
            Anna Wallén
          </note>
          <note xml:id="i-ea4658f8a2d40309-0">
            Lena Olsson
          </note>
          <note xml:id="i-f7566990aaba4a0a-0">
            16 § Kammaren åtskildes kl. 22.35.
          </note>
          <note xml:id="i-616b52f062e70c30-0">
            Förhandlingarna leddes
          </note>
          <note xml:id="i-9c2d698d956d9d9e-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
