<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--76</head>
          <docDate when="2009-01-01">2009-01-01</docDate>
        </div>
      </front>
      <body>
        <div>
          <note xml:id="i-2550021ec795027a-0">
            ﻿
          </note>
          <note xml:id="i-f2d19136be3757bb-0">
            Riksdagens protokoll
          </note>
          <note xml:id="i-091451cc28e2c767-0">
            2009/10:76
          </note>
          <note xml:id="i-1319b9d5bccd9d53-0">
            Onsdagen den 17 februari
          </note>
          <note xml:id="i-ceae52fe9aa1191f-0">
            Kl. 09:00 - 19:01
          </note>
          <note xml:id="i-919a2213b01fba48-0">
            1 § Justering av protokoll
          </note>
          <note xml:id="i-f17daefa00fecadc-0">
            Justerades protokollet för den 11 februari.
          </note>
          <note xml:id="i-4ce329e6ca6d4dec-0">
            2 § Utrikespolitisk debatt
          </note>
          <note type="speaker" xml:id="i-2da3b67efae66681-0">
            Anf. 1 Utrikesminister CARL BILDT (m):
          </note>
          <u who="unknown" xml:id="i-d92ad2dff4e60198-0">
            <seg xml:id="i-80e6bf1f31e1d9d9-0">
              Herr talman! Ärade ledamöter! Låt mig kort börja med att beklaga
              att utrikesdeklarationen kom att ligga ute på Utrikesdepartementets
              hemsida under ett antal minuter i går. Så ska det inte vara. Dokument
              av denna art ska först komma riksdagens ledamöter till handa.
              Jag har bett riksdagens talman om överseende med denna incident.
            </seg>
            <seg xml:id="i-a2441464a4bc63e0-0">
              Vår värld står inför stora utmaningar som bara kan lösas i bred
              samverkan. Bara så kan vi bidra till fred och säkerhet i utsatta
              länder och regioner. Bara så kan vi verkningsfullt främja utveckling,
              demokrati och mänskliga rättigheter i världen, möta klimatutmaningen
              och skapa förutsättningar för en uthållig globalisering.
            </seg>
            <seg xml:id="i-d94513a037df9412-0">
              Under andra halvåret 2009 hade vårt land ansvaret för ordförandeskapet
              i Europeiska unionen.
            </seg>
            <seg xml:id="i-e9b562b3b479737f-0">
              Vi fortsatte med framgång att verka för ett Sverige som står
              starkare i Europa och ett Europa som står starkare i världen.
            </seg>
            <seg xml:id="i-2e83296c565921e2-0">
              Det är genom det europeiska samarbetet som Europas nationer kan
              göra sitt inflytande gällande i en multipolär värld med stora
              utmaningar. Det är genom Europa som vår röst får tyngd och våra
              insatser kraft.
            </seg>
            <seg xml:id="i-5b095f1e467d0c2a-0">
              Utrikesdeklarationen 2010 är den första under Lissabonfördraget
              ett fördrag som innebär ett avgörande steg för att stärka Europeiska
              unionen som global aktör genom att matcha dess ekonomiska tyngd
              med politisk kraft.
            </seg>
            <seg xml:id="i-30e2aa7b885a1258-0">
              Europa har därigenom fått nya möjligheter att utforma den internationella
              utvecklingen utifrån europeiska intressen och värderingar. Det
              är regeringens främsta utrikespolitiska prioritet att verka för
              att så fullt ut kan ske.
            </seg>
            <seg xml:id="i-5732e766b2dc459c-0">
              Regeringen har tidigare presenterat och förankrat Sveriges säkerhetspolitik
              i riksdagen. Den säkerhetspolitiska linjen ligger fast.
            </seg>
            <seg xml:id="i-80a7220f92687e98-0">
              Vår utrikespolitik är en del av den gemensamma europeiska utrikespolitiken,
              och en avgörande del av vårt dagliga arbete handlar om att vara
              med om att forma och föra ut denna. Framväxten av en europeisk
              utrikestjänst, vars utveckling Sverige aktivt stöder, är ett exempel
              på detta.
            </seg>
            <seg xml:id="i-04ccc3f5042f3827-0">
              Medlemskapet i Europeiska unionen innebär att Sverige ingår i
              en politisk allians och tar ett solidariskt ansvar för Europas
              säkerhet. Sverige kommer inte att förhålla sig passivt om en katastrof
              eller ett angrepp skulle drabba ett annat medlemsland eller nordiskt
              land. Vi förväntar oss att dessa länder agerar på samma sätt om
              Sverige drabbas.
            </seg>
            <seg xml:id="i-b9960da9cc569f18-0">
              För Sverige, som valt att tillhöra kärnan i det europeiska samarbetet,
              är detta en naturlig och önskvärd utveckling, liksom det är naturligt
              och önskvärt att verka för att unionens röst i världen blir allt
              tydligare. Det är så som våra värden och nationella intressen
              bäst värnas i en alltmer komplex värld.
            </seg>
            <seg xml:id="i-dd27df7b5f3049e0-0">
              Herr talman! Sverige tog över ordförandeskapet i Europeiska unionen
              under en tid av stora utmaningar. Den finansiella krisen hade
              fullt ut börjat slå mot den reala ekonomin, och unionens roll
              inför och under klimattoppmötet i Köpenhamn stod i centrum. Det
              vilade ett tungt ansvar på vårt land att som unionens ordförande
              fullfölja ratificeringen och inleda genomförandet av Lissabonfördraget,
              samtidigt som den nya kommissionen skulle utses och det nyvalda
              Europaparlamentet tillträda.
            </seg>
            <seg xml:id="i-ca7fbfd7c20d6a9a-0">
              Vi visade att vi är engagerade och kompetenta européer. Vi drev
              vår unions dagordning framåt på viktiga punkter.
            </seg>
            <seg xml:id="i-d4be3836f32657e1-0">
              Europeiska unionen spelar en central roll i det omfattande internationella
              samarbetet som har varit avgörande för den ekonomiska återhämtning
              som vi nu allt tydligare skönjer.
            </seg>
            <seg xml:id="i-e849a753b9fa4677-0">
              För att möta den ekonomiska krisen och minska riskerna för nya
              allvarliga finansiella obalanser har tillsynen av finansmarknaderna
              skärpts och initiativ tagits för att främja frihandel och motverka
              protektionism. Den europeiska samordningen av den ekonomiska politiken
              har fördjupats.
            </seg>
            <seg xml:id="i-005d572700a26238-0">
              På klimatområdet var unionen starkt pådrivande för en uppgörelse
              i klimatfrågan i Köpenhamn. Där andra svek visade unionen sin
              förmåga att ta ansvar genom att lägga konkreta och ambitiösa bud
              på bordet. Resultatet från Köpenhamn blev ur det perspektivet
              en besvikelse. Förtroendet mellan länder måste återställas och
              de minst utvecklade och mest sårbara ländernas behov uppmärksammas.
              Nu måste världen enas om en klimatöverenskommelse som säkrar att
              tvågradersmålet uppfylls.
            </seg>
            <seg xml:id="i-0e1fc306a88a8af8-0">
              Regeringen kommer med kraft att verka för att så sker.
            </seg>
            <seg xml:id="i-277f6995ff2759e6-0">
              Herr talman! Framväxten av EU som en global aktör är en konsekvens
              av institutionella reformer och politiskt ledarskap, men ytterst
              vilar unionens framgångar på dess attraktionskraft, dess ekonomiska
              tyngd och dess värdebaserade samhällsmodell.
            </seg>
            <seg xml:id="i-36bfe86d465fe72a-0">
              Den successiva utvidgningen har medfört att unionen i dag består
              av över en halv miljard människor, att den är världens största
              integrerade ekonomi som står för cirka en fjärdedel av den globala
              produktionen och en femtedel av världshandeln. Unionen bidrar
              också med omkring 60 procent av världens samlade utvecklingsbistånd.
            </seg>
            <seg xml:id="i-e047ac2dbf188a23-0">
              Vårt Europa ska vara ett öppet Europa. Vi är alla öppna ekonomier
              och öppna samhällen. Demokratin är det europeiska samarbetets
              självklara grund.
            </seg>
            <seg xml:id="i-362251102c0127c1-0">
              Vår europeiska union förblir i enlighet med fördragets artikel
              49 öppen för alla de europeiska länder som vill och förmår att
              leva upp till de krav ett fullt deltagande i vårt samarbete innebär.
              Vi vill inte stänga dörrar mot framtiden vi vill öppna möjligheter.
            </seg>
            <seg xml:id="i-a40dad7f9de41fa7-0">
              Europeiska unionen har ett särskilt intresse och ansvar för utvecklingen
              i våra grannländer i öst såväl som i syd. Europas fredspolitik
              i närområdet stärker stabiliteten på vår kontinent och vår trovärdighet
              på den globala arenan.
            </seg>
            <seg xml:id="i-85575f784df9f20e-0">
              Under det svenska ordförandeskapet hade vi möjlighet att medverka
              till att bryta blockeringar vad gäller den europeiska integrationsprocessen
              på västra Balkan.
            </seg>
            <seg xml:id="i-912ab03efdbe26e3-0">
              Kroatiens anslutningsförhandlingar accelererade, sedan tvisten
              med Slovenien om gränsfrågans fortsatta hantering hade lösts.
              Serbien, Makedonien den före detta jugoslaviska republiken och
              Montenegro gavs viseringsfrihet till Europeiska unionen. Albaniens
              ansökan om medlemskap sändes vidare till kommissionen. Vi hade
              också möjlighet att ta emot Serbiens ansökan om medlemskap. Tillsammans
              med USA gav vi nya impulser till den nödvändiga reformering av
              Bosnien som vi hoppas ska vara möjlig efter höstens parlamentsval.
            </seg>
            <seg xml:id="i-1505edff5ebfd5a0-0">
              Genom Europeiska unionens mjuka makt har länderna på västra Balkan
              tagit reformvägen och avgörande steg mot europeisk integration
              och därigenom mot stabilitet och ökat välstånd. Genom att låta
              unionens dörrar stå öppna bidrar vi på ett väsentligt sätt till
              fred och demokrati på vår egen kontinent. Vi kommer att vara fortsatt
              starkt engagerade i den europeiska freds- och integrationsprocessen
              på västra Balkan.
            </seg>
            <seg xml:id="i-e96dfc8a049d2eed-0">
              Vi kunde också öppna ytterligare ett kapitel i anslutningsförhandlingarna
              med Turkiet.
            </seg>
            <seg xml:id="i-ca993190cbd18ffb-0">
              Vi välkomnar den fortsatta demokratiska omvandlingen av Turkiet.
            </seg>
            <seg xml:id="i-a3e7b42fbf874c4c-0">
              Vi ser med oro arresteringar av demokratiskt valda politiker
              och i landets reformering, med ett starkare skydd för de mänskliga
              rättigheterna, en utveckling av mycket stor betydelse för framtiden.
            </seg>
            <seg xml:id="i-3a7b007f07013dce-0">
              Även om mycket återstår, inte minst en ny och modern författning
              med ett starkare skydd för de politiska rättigheterna, är vi övertygade
              om att Europeiska unionen blir såväl ekonomiskt mer dynamisk som
              politiskt starkare med Turkiet som medlem. Vi skulle än tydligare
              visa att vårt europeiska samarbete kan överbrygga de motsättningar
              som förr präglade vår kontinents historia, och fortfarande präglar
              delar av vår värld.
            </seg>
            <seg xml:id="i-2650cec3e864b5c8-0">
              En överenskommelse om Cyperns återförening skulle ge ny stimulans
              till utvecklingen i sydöstra Europa. Sverige stöder fullt ut FN:s
              medlingsinsatser som syftar till ett enat Cypern.
            </seg>
            <seg xml:id="i-662aafce0526c82c-0">
              I somras lämnade Island in sin medlemskapsansökan. Island deltar
              redan i Schengensamarbetet och är genom EES-avtalet en del av
              den inre marknaden. Sverige kommer att verka för att Islands EU-förhandlingar
              inleds så snart som möjligt och får en snabb och effektiv förhandlingsprocess.
            </seg>
            <seg xml:id="i-94f1f9d0464ccbf8-0">
              Under det svenska ordförandeskapet togs därutöver viktiga steg
              i genomförandet av det östliga partnerskapet. Regeringen kommer
              under 2010 att medverka till dess vidareutveckling för att på
              så sätt främja reformer och EU-integration för unionens närmaste
              grannar i öst. Finansiering av nödvändiga reformer i partnerländerna,
              förenklade regler för resor och arbete till och inom unionen,
              handelsliberalisering och en stärkt roll för det civila samhället,
              är prioriterade områden.
            </seg>
            <seg xml:id="i-a0ec7ecf3156fdbc-0">
              Sverige fäster fortsatt stor vikt vid samarbetet på olika områden
              med Ukraina. Landets demokratiska utveckling är av stor vikt.
              Vi hoppas att förhandlingarna om det nya associationsavtalet med
              Europeiska unionen kan slutföras under året.
            </seg>
            <seg xml:id="i-5d445b8d05c1f504-0">
              Situationen i Vitryssland är alltjämt oroande, inte minst vad
              gäller respekten för mänskliga rättigheter. Regeringens stöd för
              ett öppet och demokratiskt Vitryssland fortsätter.
            </seg>
            <seg xml:id="i-d36cee6f31b6deb2-0">
              Även samarbetet med södra Kaukasus måste stärkas. Georgiens territoriella
              integritet och demokratiska utveckling är viktiga också för den
              vidare regionen.
            </seg>
            <seg xml:id="i-c88eba37b11359bd-0">
              Sverige välkomnar den ryske presidentens uttalanden om vikten
              av en fungerande rättsstat och en omfattande modernisering av
              det ryska samhället. Vi hoppas att det snart ska vara möjligt
              att välkomna även Ryssland som medlem i världshandelsorganisationen
              WTO.
            </seg>
            <seg xml:id="i-52b95ad974c01a4d-0">
              Beslutet att anta en Östersjöstrategi för Europeiska unionen
              har gett ny styrka åt samarbetet i vårt eget närområde.
            </seg>
            <seg xml:id="i-d1d02036e47f1a24-0">
              Unionen för Medelhavet är en viktig del av EU:s breda grannskapspolitik.
              Samarbetet med partnerländerna längs Medelhavet är mångfasetterat
              och av strategisk betydelse för Europeiska unionen. Det innebär
              också förbättrade möjligheter för ett starkt europeiskt engagemang
              inom för Sverige viktiga områden såsom mänskliga rättigheter,
              demokrati, jämställdhet, handel, investeringar och miljö.
            </seg>
            <seg xml:id="i-f8a572e0bfba29dd-0">
              Herr talman! I globaliseringens värld skapas en ny och bättre
              värld.
            </seg>
            <seg xml:id="i-67623b23b7e0652c-0">
              Globaliseringen har bidragit till frihet och välstånd för allt
              fler. Den gradvisa återhämtning som vi nu ser visar globaliseringens
              styrka.
            </seg>
            <seg xml:id="i-e3955e9be007a31d-0">
              Globaliseringen kommer även framöver att vara den process som
              tydligast definierar utvecklingen av vår värld. Den drivs framåt
              av teknologiska framsteg, av kapitalflöden och handel, av människors
              rörlighet men också av politiska beslut.
            </seg>
            <seg xml:id="i-0e5f3d1ecd54c6a2-0">
              För den globala handeln utgör kampen mot protektionism en central
              uppgift. Regeringen kommer därför att fortsatt verka för ett avslut
              på Doharundan under 2010. En uppgörelse skulle innebära en årlig
              global stimulanseffekt med över 1 100 miljarder kronor och utgöra
              ett viktigt steg mot ekonomisk återhämtning. Med frihandel och
              ny teknologi skapas förutsättningar för att denna återhämtning
              ska bli hållbar. Regeringen kommer också att vara pådrivande för
              att stärka EU:s inre marknad och för att de pågående förhandlingarna
              om regionala och bilaterala frihandelsavtal mellan Europeiska
              unionen och en rad viktiga partner avslutas.
            </seg>
            <seg xml:id="i-d407c1eef868d213-0">
              Att främja en utveckling som klarar de stora utmaningarna inom
              miljö- och klimatområdet är en för världen avgörande fråga. En
              hållbar globalisering kräver nya former för internationell samverkan.
              Att det inte gick att nå fram till ett långtgående och bindande
              klimatavtal i Köpenhamn visar hur svårt de existerande internationella
              institutionerna har att effektivt hantera vår tids stora utmaningar.
            </seg>
            <seg xml:id="i-e65c0d164159008c-0">
              Ett starkt och väl fungerande Förenta nationerna är en förutsättning
              för den effektiva multilateralism som utgör hörnstenen i svensk
              och europeisk utrikespolitik. Sverige, som länge har verkat för
              en reformering av FN, kommer därför att vara pådrivande för att
              finna vägar bort från de politiska lösningar som i dag försvårar
              för Förenta nationerna att effektivt kunna hantera globala problem.
            </seg>
            <seg xml:id="i-a38f3fce1cf5f879-0">
              Flera av dagens utmaningar måste hanteras också i andra forum.
              G20-gruppen har spelat en viktig roll i förhandlingarna kring
              såväl internationella ekonomiska krisåtgärder som klimatfrågan.
              Mycket talar för att G20 kommer att förbli en central gruppering
              för viktiga beslut även framöver. Det ligger därför i Sveriges
              intresse att få ett inflytande även i detta forum.
            </seg>
            <seg xml:id="i-51e8943fba4cfe2b-0">
              Den transatlantiska relationen utgör en central del av Europeiska
              unionens utrikespolitik. Det är en relation som blir alltmer betydelsefull.
              Obamaadministrationen har medfört nya förutsättningar för detta
              samarbete. Toppmötet mellan Europeiska unionen och USA, som hölls
              under det svenska ordförandeskapet, gav ett viktigt bidrag till
              de transatlantiska förbindelserna.
            </seg>
            <seg xml:id="i-b36cede93d11b643-0">
              Morgondagens värld kommer i hög grad att formas av Asiens framväxande
              styrka. Den ekonomiska krisen har ytterligare förskjutit inte
              bara ekonomisk makt utan också politiskt inflytande till Asien.
            </seg>
            <seg xml:id="i-0bf61bbe295e166c-0">
              Kina leder utvecklingen bland de nya stora ekonomierna. Landets
              inflytande slår igenom allt tydligare. Vi måste agera för att
              tillvarata de möjligheter och hantera de utmaningar som detta
              innebär.
            </seg>
            <seg xml:id="i-62fedc21c97163fd-0">
              Genom EU-toppmötet i november 2009 togs flera konkreta steg för
              att stärka relationen mellan EU och Kina. Sverige och EU förväntar
              sig att en stärkt relation också främjar respekten för de mänskliga
              rättigheterna i Kina, ett område som fortsatt inger oro, inte
              minst i ljuset av förföljelse av dissidenter och fortsatta avrättningar.
              Världsutställningen i Shanghai, som öppnar i maj, kommer att ge
              ytterligare möjligheter att stärka Sveriges relation till Kina.
            </seg>
            <seg xml:id="i-7fb5130b6057f859-0">
              Indiens regionala och globala inflytande ökar. Som ett demokratiskt
              land med en fungerande rättsstat blir Indien en allt viktigare
              samarbetspartner för Europeiska unionen. Att ytterligare stärka
              det strategiska partnerskapet mellan Europeiska unionen och Indien
              är därför en viktig framtida uppgift. Den ekonomiska tillväxten
              i Indien, marknadens storlek och de stora investeringsbehoven
              i landet öppnar också stora möjligheter för europeiska företag.
            </seg>
            <seg xml:id="i-ca1a7194f2165e0b-0">
              Brasilien och Sydafrika framträder också som allt viktigare politiska
              och ekonomiska aktörer. Det är därför naturligt för Sverige och
              EU att stärka och fördjupa de strategiska relationerna med dessa
              länder.
            </seg>
            <seg xml:id="i-80a0579bba29a059-0">
              Herr talman! En hållbar globalisering måste bygga på demokratiska
              värderingar, på respekten för mänskliga rättigheter och på folkrättens
              principer.
            </seg>
            <seg xml:id="i-58e4665171a93f7f-0">
              Under det svenska ordförandeskapet antog unionens medlemsstater
              en handlingsagenda för demokratistöd i Europeiska unionens yttre
              förbindelser. Unionen har därigenom fått mer effektiva instrument
              för att främja demokrati och mänskliga rättigheter i världen.
            </seg>
            <seg xml:id="i-b50de193782dccc8-0">
              Sverige höjer ambitionen i demokratibiståndet. Regeringen kommer
              bland annat att ytterligare öka det svenska stödet för demokratisering
              och yttrandefrihet under detta år. Regeringen fortsätter att verka
              för att öka kvinnors deltagande i beslutsfattande på samma villkor
              och med samma rättigheter som män har. Arbetet med att stoppa
              människohandeln kommer att drivas vidare med ökad kraft.
            </seg>
            <seg xml:id="i-351df3c3145a1565-0">
              Försvaret för de mänskliga rättigheterna är en grundsten i svensk
              utrikespolitik. Vi verkar för att stödja förespråkare för mänskliga
              rättigheter runt om i världen. Arbetet för den svensk-eritreanske
              journalisten Dawit Isaaks frigivning fortsätter.
            </seg>
            <seg xml:id="i-68e8316a71d00aab-0">
              Sverige ska fortsatt verka för frihet från förtryck. Att alla
              människor ska kunna leva i frihet är ett mål i sig. Det är också
              ett medel för att uppnå säkerhet och utveckling.
            </seg>
            <seg xml:id="i-531e365a73a37d94-0">
              I de senaste årens utveckling när det gäller respekten för yttrandefriheten
              i världen finns djupt oroande inslag. Sverige är pådrivande i
              Europeiska unionen vad gäller att främja mänskliga rättigheter
              i länder som Kuba, Burma och Nordkorea.
            </seg>
            <seg xml:id="i-2b13afcf372ef30b-0">
              Regeringen stärker insatserna för yttrandefriheten, med särskild
              tonvikt på att underbygga den starka potential ny teknik och nya
              medier har i att främja det fria ordet. Det fria informationsflödet
              och den globala elektroniska infrastrukturen är en grundsten för
              såväl ekonomisk utveckling som ökad frihet i världen. Det är därför
              med stor oro som vi kan konstatera att informationsteknologin
              i ökad utsträckning missbrukas av vissa aktörer för att bekämpa
              det fria utbytet av åsikter, av tankar och av idéer.
            </seg>
            <seg xml:id="i-37e17256fff27be0-0">
              För ett land som Sverige som starkt värnar om det öppna samhället
              är det ett politiskt ansvar att bidra till frihet och säkerhet
              i våra kommunikationssystem, ty dessa är beroende av varandra.
              Regeringen kommer därför att ge dessa frågor hög prioritet under
              året.
            </seg>
            <seg xml:id="i-60815af257e57753-0">
              Bland annat har Förenta nationernas specialrapportör för yttrandefrihet
              bett om vår medverkan att utveckla skyddet för yttrandefriheten
              i elektroniska medier i världen i dess helhet. En särskild referensgrupp
              för frågor som rör nätets frihet och internationella IT-säkerhetsfrågor
              kommer att tillkallas.
            </seg>
            <seg xml:id="i-e15d855cfbead00f-0">
              Tio år har passerat sedan den första Helsingforsskonferensen
              om Förintelsen och Helsingforssdeklarationens antagande. Att motverka
              intolerans och främlingsfientlighet är dess värre en alltmer angelägen
              internationell uppgift, vare sig det gäller antisemitism, islamofobi
              eller andra former av intolerans.
            </seg>
            <seg xml:id="i-892f69bf7a0a63c7-0">
              Herr talman! Vi har under de senaste veckorna påmints om de mycket
              stora risker som många svenskar tar för att värna frihet och fred
              i världen. Endast genom att framgångsrikt fullfölja vårt uppdrag
              i Afghanistan kan vi visa att de förluster som drabbat oss inte
              är förgäves.
            </seg>
            <seg xml:id="i-133509cfb6973b29-0">
              I en globaliserad värld saknar de utrikespolitiska riskerna gränser.
              Hot som har sitt ursprung långt bort från Sverige kan vara lika
              påtagliga som de som finns i vår geografiska närhet.
            </seg>
            <seg xml:id="i-d7c99f8b5b1cb7c4-0">
              90 procent av allt heroin som säljs i vårt land har sitt ursprung
              i Afghanistan. Terrorgrupper verksamma i Afghanistan liksom i
              grannlandet Pakistan har visat sig kapabla att genomföra attacker
              med långtgående geopolitiska konsekvenser. Efter 30 år av krig
              och förtryck är Afghanistan ett av världens allra fattigaste länder.
            </seg>
            <seg xml:id="i-cbe8b1cbf2b73ae3-0">
              Vårt engagemang i Afghanistan baseras på en obruten vilja att
              hjälpa afghanerna att bygga upp en fungerande stat, att lägga
              grunden till ett representativt styre, att bekämpa fattigdom och
              att främja långsiktig stabilitet. Vårt engagemang i Afghanistan
              styrs också av insikten om att de grupper som hotar den bräckliga
              återuppbyggnadsprocessen i landet även utgör ett hot mot den övriga
              världen, däribland Sverige.
            </seg>
            <seg xml:id="i-86918ea291c6f4d1-0">
              Sverige kommer därför att fortsatt verka och bidra med civila
              och militära insatser i Afghanistan. Det är också därför som vi
              under det svenska ordförandeskapet i Europeiska unionen tog fram
              en långtgående handlingsplan för att stärka de europeiska samlade
              insatserna i denna utsatta region. Regeringens avsikt är att fortsatt
              öka Sveriges utvecklingsarbete i Afghanistan och verka för en
              stärkt internationell civil insats.
            </seg>
            <seg xml:id="i-f97de1235bac1bcd-0">
              Utvecklingen i den bredare Mellanösternregionen inger oro. Iran
              befinner sig på konfrontationskurs med omvärlden. Förtrycket mot
              oppositionella, oliktänkande och försvarare av de mänskliga rättigheterna
              är oacceptabelt. Landet har misslyckats med att fullt ut förklara
              avsikterna med sitt nukleära program. Detta är en fråga där världssamfundet
              måste agera enigt.
            </seg>
            <seg xml:id="i-59510ac77a6ae7d1-0">
              Sveriges engagemang för Iraks återuppbyggnad består. Under året
              har ambassaden i Bagdad åter öppnats och ett konsulat etablerats
              i Erbil.
            </seg>
            <seg xml:id="i-5a1e2e4319d8857c-0">
              Det är av central betydelse för stabiliteten i Mellanöstern att
              en trovärdig fredsprocess mellan israeler och palestinier kommer
              till stånd. Det åligger konfliktens parter att nå en lösning genom
              förhandlingar. Europeiska unionen står bakom de amerikanska ansträngningarna
              att snarast få i gång förhandlingar om alla slutstatusfrågor för
              en tvåstatslösning med ett Israel och ett Palestina sida vid sida
              i fred och säkerhet.
            </seg>
            <seg xml:id="i-0362279768273c7d-0">
              Europas tydliga röst behövs i denna fråga. De slutsatser som
              antogs av Europeiska unionen under det svenska ordförandeskapet
              gav unionen en fast grund för sin fortsatta politik inom området.
              Slutsatserna fastställer bland annat att förhandlingar ska utgå
              från 1967 års gränser, att bosättningarna är olagliga, att alla
              slutstatusfrågor ska ingå i förhandlingarna, däribland Jerusalems
              status som huvudstad för två stater, samt att båda parter ska
              avhålla sig från provokativa handlingar.
            </seg>
            <seg xml:id="i-ec7aa6d00e150ae5-0">
              Afrika är en kontinent med stor potential. På många håll i Afrika
              görs ekonomiska och politiska framsteg, och kontinentens utbyte
              med omvärlden utvecklas. Men på andra håll råder fortsatt djup
              fattigdom och politisk instabilitet. Från Guinea-Bissau i väster
              till Somalia i öster löper ett brett bälte av svaga stater präglade
              av konflikter, kriminalitet, underutveckling och i vissa fall
              av terrorism.
            </seg>
            <seg xml:id="i-5bea3310049df60c-0">
              Situationen på Afrikas horn är fortsatt allvarlig. Sverige har
              därför tagit initiativ till en sammanhållen EU-politik för Hornet
              med fokus på konflikthantering. Sverige stöder en lösning av gränskonflikten
              mellan Etiopien och Eritrea på folkrättens grund i enlighet med
              den skiljedom som parterna har åtagit sig att genomföra. Vårt
              starka engagemang för en fredlig utveckling i Somalia kvarstår.
              Under våren kommer Sverige bland annat att leda EU:s marina antipiratinsats
              utanför Somalias kust.
            </seg>
            <seg xml:id="i-a0ae0596bc27d43c-0">
              Ett samlat internationellt stöd till genomförandet av fredsavtalet
              mellan norra och södra Sudan kommer att krävas för en demokratisk
              förändring i landet, vilket inte bara skulle gynna Sudans egna
              medborgare utan regionen som helhet.
            </seg>
            <seg xml:id="i-d45be956e016f4a6-0">
              Situationen i östra Demokratiska republiken Kongo präglas av
              en omfattande humanitär katastrof. Det sexuella våldet mot kvinnor
              och flickor utgör en särskilt avskyvärd del av krigföringen. Regeringens
              insatser i området kommer därför att särskilt inriktas på att
              genomföra FN:s resolution 1325 samt 1820. Arbetet med att genomföra
              dessa resolutioner prioriteras.
            </seg>
            <seg xml:id="i-35ba8ffb8b85df97-0">
              Situationen i Zimbabwe har delvis förbättrats, men osäkerheten
              om landets framtid är fortsatt stor. Trovärdiga reformer måste
              till för att landet ska kunna vända den negativa trenden av politiskt
              förtryck och ekonomisk tillbakagång. Sverige och EU står beredda
              att markant öka sitt bistånd till landet när en sådan positiv
              förändring kommer till stånd.
            </seg>
            <seg xml:id="i-3a3c1f5252df7179-0">
              Det är just för att kunna främja fred och utveckling i länder
              som Afghanistan, Somalia och andra ställen präglade av våld och
              konflikt som Europeiska unionen behöver en effektiv och långsiktig
              politik för krishantering.
            </seg>
            <seg xml:id="i-ea7b15ae90c40821-0">
              Att Sverige varit pådrivande för att stärka Europeiska unionens
              gemensamma utrikes- och försvarspolitik har bidragit till att
              unionen i dag har en unik förmåga till såväl civil som militär
              krishantering. Vi har medverkat i samtliga unionens krishanteringsmissioner.
              Det är regeringens målsättning att fortsatt driva på denna utveckling
              liksom att vidare utveckla samarbetet med FN och Nato inom bland
              annat dessa områden.
            </seg>
            <seg xml:id="i-47e1332e275cdd3e-0">
              Risken för ytterligare spridning av kärnvapen är ett av de allvarligaste
              säkerhetspolitiska hoten som världen står inför. En värld med
              allt fler kärnvapenstater blir en värld där det förödande kärnvapenkriget
              riskerar att bli en realitet. Det är därför Sverige engagerat
              sig tydligt i dessa frågor.
            </seg>
            <seg xml:id="i-9be0585ac6cf0115-0">
              Samtidigt som vi välkomnar att USA och Ryssland ytterligare reducerar
              sina strategiska arsenaler har vi tagit initiativ för att också
              frågan om så kallade substrategiska eller taktiska kärnvapen ska
              bli föremål för förhandlingar och reduceringar. Sverige kommer
              att fortsatt driva denna och andra frågor bland annat vid NPT-konferensen
              i New York i maj.
            </seg>
            <seg xml:id="i-980171ff4956082b-0">
              Det gäller också frågan om det viktiga avtalet om totalt stopp
              för kärnvapenprov. Regeringen stöder de fortsatta ansträngningarna
              att initiera förhandlingar om ett avtal om förbud mot produktion
              av klyvbart material för vapenändamål. Spridningen av kärnvapen
              i känsliga regioner som Östasien och Mellanöstern innebär uppenbara
              och allvarliga risker för framtiden.
            </seg>
            <seg xml:id="i-09d4e18c77eae20e-0">
              Ansträngningarna att få såväl Nordkorea som Iran att avstå från
              varje ambition i riktning mot kärnvapen ska ses i detta ljus.
              Vi stöder aktivt försöken att nå överenskommelser om detta. Vårt
              mål förblir en värld utan kärnvapen.
            </seg>
            <seg xml:id="i-d80845c7fbfcb4ed-0">
              Alla stater har rätt till fredligt utnyttjande av kärnkraft.
              Initiativet till en multilateralisering av kärnbränslecykeln kan
              öka säkerheten och försvåra spridningen av kärnvapenteknologi.
              Vi ska fortsatt arbeta för en fördjupad internationell dialog
              för att skapa bättre förutsättningar för att driva dessa frågor
              vidare. Vi är aktiva i det viktiga arbetet med att motverka spridning
              och illegala överföringar av nukleärt material, inte minst inför
              det toppmöte som president Obama har kallat till i april.
            </seg>
            <seg xml:id="i-49493ffa3a34f8e0-0">
              Energifrågorna utgör en integrerad del av utrikes- och säkerhetspolitiken.
              Utvecklingen i relationerna mellan Ukraina och Ryssland, mellan
              Turkiet, Armenien och Azerbajdzjan, mellan centralregeringen i
              Bagdad och Kurdistans regionala regering liksom mellan de centralasiatiska
              republikerna och Kina utgör alla exempel på väsentliga politiska
              processer där just energi är en viktig faktor.
            </seg>
            <seg xml:id="i-fe4d3b5f9bdd79ef-0">
              De är samtidigt av stor betydelse för det säkerhetspolitiska
              läget i Europas närhet, liksom också, givetvis, för en trygg energiförsörjning.
            </seg>
            <seg xml:id="i-526d453651f7aa7a-0">
              Herr talman! Reformeringen av den svenska utvecklingspolitiken
              kommer att drivas vidare.
            </seg>
            <seg xml:id="i-37a5ccf5fdc6a31c-0">
              Fattigdomsbekämpning är den centrala utgångspunkten för den samlade
              svenska utvecklingspolitiken. I denna politik ingår att bidra
              till ekonomisk utveckling, främja mänskliga rättigheter och demokrati,
              en hållbar miljö och att stärka det civila samhället. Regeringen
              lämnar under våren en skrivelse till riksdagen om politiken för
              global utveckling.
            </seg>
            <seg xml:id="i-87c6dc27a21f53d5-0">
              Svenskt bistånd måste bidra till att finna lösningar på de breda
              globala utmaningar som utvecklingsländerna ställs inför. Regeringens
              fokus på tydliga resultat och en ökad öppenhet i biståndet står
              i centrum. På så vis ökar också möjligheterna till ansvarsutkrävande.
            </seg>
            <seg xml:id="i-340f8e822fba3fa6-0">
              FN:s livsmedels- och jordbruksorganisation uppskattar att antalet
              hungrande människor i världen kommer att öka med 100 miljoner
              bara i år.
            </seg>
            <seg xml:id="i-482ddb15fe8f0d1b-0">
              Försörjnings- och livsmedelssäkerhetsproblematiken kommer att
              bli en allt viktigare fråga på den utrikes-, handels- och biståndspolitiska
              dagordningen under kommande år. Utöver att befästa den globala
              fattigdomen riskerar livsmedelskrisen också att leda till politisk
              instabilitet i de fattiga länder som drabbas av försörjningsproblem
              och skenande livsmedelspriser.
            </seg>
            <seg xml:id="i-3517f88cec4ec21c-0">
              Livsmedelsproduktionen globalt måste öka med minst 40 procent
              under de kommande decennierna för att möta den demografiska utvecklingen.
              Detta kommer att kräva en ny grön revolution och effektivare marknader.
              Handelsstörande jordbrukssubventioner måste elimineras, och handelshinder
              i jordbrukssektorn måste bekämpas. För att förbättra tillgången
              på livsmedel och stabilisera det globala utbudet krävs åtgärder
              för att öka jordbrukets effektivitet, öppna marknaderna och liberalisera
              handeln.
            </seg>
            <seg xml:id="i-23ae85702c30ad54-0">
              Senare i år möts världens ledare i FN för att följa upp arbetet
              med att nå millenniemålen. Fem år återstår. Särskilt jämställdhetsmålen
              släpar efter. Kopplingen mellan jämställdhet och fattigdomsbekämpning
              är oomtvistad. Bibehållna och ökande biståndsnivåer är centralt
              för att stödja utvecklingsländerna i att nå målen. Regeringens
              omfattande arbete för ökad biståndseffektivitet är centralt i
              detta sammanhang.
            </seg>
            <seg xml:id="i-3661874b5d6c119c-0">
              Sverige är en av världens allra viktigaste humanitära aktörer
              med ett omfattande stöd till alla humanitära kriser, främst genom
              FN i dess samordnande roll, vare sig de orsakas av konflikt eller
              naturkatastrofer. Vi har nyligen ännu en gång visat vårt starka
              humanitära engagemang genom att snabbt, flexibelt och effektivt
              svara upp mot de akuta humanitära behoven efter den omfattande
              jordbävningskatastrofen på Haiti. Sverige kommer noga att följa
              utvecklingen i detta katastrofdrabbade land och bidra till att
              främja stabilitet och återuppbyggnad.
            </seg>
            <seg xml:id="i-a080d2992982764c-0">
              Herr talman! 30 sekunder över tiden vill jag säga att Sveriges
              utrikespolitik i och med Lissabonfördraget är ännu starkare integrerad
              i Europeiska unionens gemensamma utrikes- och säkerhetspolitik.
              Det ger Sverige ett nytt ansvar och nya möjligheter att verka
              för fred, frihet och försoning i vår omvärld. Denna regering står
              enad i sin strävan att axla ansvaret och ta till vara möjligheterna.
            </seg>
            <seg xml:id="i-c7c034fd0cb626c3-0">
              Det är bara genom engagemang, tydliga visioner och vilja till
              konkret handling som Sverige kan bidra till att stärka Europas
              inflytande i världen. Och det är bara genom en stark och målmedveten
              europeisk union som våra gemensamma värden och intressen kan forma
              en bättre värld.
            </seg>
            <seg xml:id="i-dd823b0716eaae22-0">
              (Applåder)
            </seg>
          </u>
          <note type="speaker" xml:id="i-91928bd85f55d5fa-0">
            Anf. 2 URBAN AHLIN (s):
          </note>
          <u who="urban_ahlin_d3bdeb" xml:id="i-8423d1c3f9d77d54-0">
            <seg xml:id="i-f6a5e7dc6f8575e2-0">
              Herr talman! I inledningen av den här utrikesdebatten tycker
              jag att det är omöjligt att förbigå två händelser den senaste
              tiden. Den första är naturligtvis när ett av världens absolut
              fattigaste länder drabbas av naturens oerhörda krafter och samhällen
              kastas över ända, barn blir av med sin mor och far och hela infrastrukturen
              och familjer slås sönder och samman.
            </seg>
            <seg xml:id="i-ee785755fe1b85ae-0">
              Vi har ställt upp. Omvärlden har ställt upp och visat en stark
              solidaritet med Haitis befolkning. Den solidariteten bygger naturligtvis
              på vetskapen att det kan hända också oss. Låt oss i Sveriges riksdag
              lyssna till vad generalsekreteraren i Rädda Barnen, Elisabeth
              Dahlin, skrev häromdagen: Ska Haiti ha en chans att utvecklas
              från den gigantiska fattigdom som de redan innan jordbävningskatastrofen
              befann sig i måste vi se till att de har en möjlighet att bygga
              upp sitt land.
            </seg>
            <seg xml:id="i-e3d1d777ac706c23-0">
              Då är det främst barnen vi kan göra en insats för. Det är tusentals
              och åter tusentals barn i Haiti som har haft enormt traumatiska
              upplevelser. I det utrikesministern sade om det fantastiska arbete
              man berömmer sig av hade jag hoppats höra någonting om hur vi
              faktiskt ska bidra till att hjälpa detta fattiga jordbävningsdrabbade
              land genom att stödja deras barn.
            </seg>
            <seg xml:id="i-6aaabcc7126e7b8a-0">
              Den andra händelsen är naturligtvis våra två stupade soldater
              i Afghanistan och de två stupade afghanska tolkarna. Det är vi
              riksdagsledamöter i detta rum som har bestämt att vi tycker att
              det är viktigt att Sverige hörsammar Förenta nationernas säkerhetsråds
              önskemål om att vi ska bidra i Afghanistan. Det är vårt beslut
              i Sveriges riksdag som har gjort att modiga svenska män och kvinnor
              åker till Afghanistan. Utan det modet hade vår vilja att hörsamma
              FN:s säkerhetsråds begäran klingat tom.
            </seg>
            <seg xml:id="i-6ce8385a3d592365-0">
              Dessa kvinnor och män från Sverige är beredda att ställa upp
              för att skapa fred. Låt mig gärna medge att vägen till fred i
              Afghanistan synes lång. Men vägen till fred kan aldrig vara för
              lång. Därför går våra tankar i dag, en stolthetens tanke och en
              tacksamhetens tanke, till de stupade soldaterna och tolkarna.
              Vi beklagar förlusten och deltar i de anhörigas sorg.
            </seg>
            <seg xml:id="i-04651ac2b7d00af1-0">
              I den här debatten har vi i oppositionen 36 minuter för att redovisa
              vår utrikesdeklaration. Utrikesministern har 30 minuter för att
              redovisa sin, och trots att han har en stor mängd medarbetare
              klarar han inte att hålla deklarationen hemlig och presentera
              den för oss ledamöter i riksdagen först, utan den presenterades
              i går på Utrikesdepartementets hemsida. Han klarar inte heller
              att hålla sig inom den tidsram som är angiven.
            </seg>
            <seg xml:id="i-70924e7ce5b482a3-0">
              Vi tre i den rödgröna oppositionen har samordnat oss och kommer
              att tala om olika delar. Bodil Ceballos kommer senare att tala
              om de stora hot världen står inför när det gäller klimatförändringarna
              och Sveriges misslyckande vid klimattoppmötet i Köpenhamn.
            </seg>
            <seg xml:id="i-cdeb6ae6acb2eece-0">
              Hans Linde kommer att redovisa den rödgröna politiken för Mellanöstern
              och Arabiska halvön, naturligtvis med fokus på vad Sverige mer
              kan göra för att lösa och hjälpa till i krisen mellan Israel och
              Palestina.
            </seg>
            <seg xml:id="i-1d6024b621f291fb-0">
              Den utrikesdeklaration vi nyss lyssnade till är helt orkeslös
              och visionslös. Det är nästan så att jag skulle vilja föreslå
              att regeringen kallar in Fredrick Federley för att ha en liten
              fest, för ni verkar oerhört trötta efter ordförandeskapet. Jag
              är förvånad över att utrikesministern ger en så orkeslös utrikesdeklaration
              i dag. Det är sju månader till valet. En fest med Fredrick Federley
              kanske kan pigga upp.
            </seg>
            <seg xml:id="i-62c10e78e1bc9a7d-0">
              Det är alltså sju månader kvar. Vilka är då de stora skiljelinjerna
              i svensk utrikespolitik? Låt oss genast slå fast att det finns
              mycket där vi är helt överens. Men det finns några områden som
              jag tänker betona där vi tycker att det krävs en annan politik.
            </seg>
            <seg xml:id="i-9e18ecd2a429df0e-0">
              Det ena är Sveriges relation till Nato. Det måste bli ett slut
              på det ständiga undergrävandet av den svenska militära alliansfriheten,
              och det måste bli ett slut på det ständiga fjäskandet för Nato.
            </seg>
            <seg xml:id="i-3eba0b0a392566c0-0">
              Låt mig redovisa vad jag tycker och vad den borgerliga regeringen
              har gjort. Man gick till val på att vi skulle delta i en militär
              operation som heter Operation Active Endeavour som enbart har
              sitt mandat grundat i Natos artikel 5. Det finns inget FN-mandat,
              utan det är en ren militär operation av Nato. Den lurade de på
              Centerpartiet och Kristdemokraterna inför valet, men när det väl
              gick upp för andra borgerliga ledamöter att det inte fanns något
              FN-mandat för insatsen fick regeringen dra sig tillbaka.
            </seg>
            <seg xml:id="i-2a5b9e0f6d8b4f80-0">
              Carl Bildt redovisade här för två år sedan att vi skulle delta
              i Natos snabbinsatsstyrka. Sedan vi socialdemokrater i den rödgröna
              oppositionen kritiserade detta har vi inte hört så mycket om Natos
              snabbinsatsstyrka.
            </seg>
            <seg xml:id="i-005c3d3bc2e933c1-0">
              Carl Bildt tycker inte att Sverige ska ha ett generalkonsulat
              i New York, utan vi ska tillsammans med Albanien och Moldavien
              vara de europeiska länder som inte finns i världens huvudstad.
              Men det var viktigt för Carl Bildt att sätta upp en ambassadskylt
              på Natohögkvarteret. Det var ett av de första besluten som Sveriges
              regering tog: att se till att få en delegation vid Natohögkvarteret.
            </seg>
            <seg xml:id="i-836de226725d291f-0">
              Nu är han smart nog att inte lyfta upp de frågor som faktiskt
              finns på bordet. Folkpartiet har presenterat idéer om hur vi ska
              fortsätta att förhålla oss till Nato. Efter Georgienkriget säger
              nu Nato att vi måste göra en försvarsplanering för Baltikum. Där
              vill de att Sverige och Finland ska delta.
            </seg>
            <seg xml:id="i-bea81616f2ee110d-0">
              Min fråga till Carl Bildt är: Är det som Folkpartiet säger, att
              Sverige ska delta i Natos försvarsplanering för Baltikum? Är det
              som Folkpartiet säger, att svenska Jasplan ska sköta luftövervakningen
              över Baltikum? Är det som Folkpartiet säger, att vi under nästa
              mandatperiod ska göra en Natoutredning om ett svenskt medlemskap?
              De frågorna behöver väljarna få svar på, för det är ju val om
              sju månader.
            </seg>
            <seg xml:id="i-fd3b0a48df2435fe-0">
              Den rödgröna oppositionen är fullständigt tydlig med vad den
              tycker.
            </seg>
            <seg xml:id="i-1407ce75abd06a51-0">
              När det gäller nedrustning presenterade vi socialdemokrater för
              två år sedan ett tolvpunktsprogram i utrikesdebatten. Det viftades
              bort av Carl Bildt. Det var inget intressant alls. Sanningen har
              tydligen kommit i kapp i alla fall, för nu finns Obama och frågorna
              lyfts upp på bordet.
            </seg>
            <seg xml:id="i-176f35d668568145-0">
              I dag presenterade Ban Ki Moon att 30 länder har ratificerat
              klusterkonventionen, den som förbjuder klustervapen i framtiden.
              Vilken var Sveriges hållning här?
            </seg>
            <seg xml:id="i-ec46c370cb447b52-0">
              Carl Bildt ägnade minut efter minut i talarstolen åt att snacka
              ned det initiativ till en klustervapenkonvention som togs av den
              rödgröna regeringen i Norge. När väl Norge fick den på plats,
              trots att Carl Bildt inte trodde det, valde han att inte närvara.
              Han satt i Köpenhamn på en konferens när andra utrikesministrar
              fanns i Oslo för att skriva under konventionen.
            </seg>
            <seg xml:id="i-eaff8f4402425dd6-0">
              I dag redovisar Ban Ki Moon att 30 länder har skrivit på och
              därför kan konventionen träda i kraft om sex månader. Är Sverige
              ett av de 30 länderna? Står Sverige upp för den tradition som
              Sverige har haft sedan urminnes tider, att vara ledande i nedrustningsarbetet?
              Nej, självklart inte. Den här regeringen talar om nedrustning
              i dag men har inte gjort någonting.
            </seg>
            <seg xml:id="i-84a33605cbb6f948-0">
              Sveriges relation till Ryssland är viktig. Vi i den rödgröna
              oppositionen vill tydligt och klart markera att vi ständigt kommer
              att kritisera Ryssland för övergrepp mot mänskliga rättigheter
              och för mord på journalister, men vi kommer samtidigt att klara
              av att ha ett fruktbart och praktiskt samarbete med den ryska
              federationen.
            </seg>
            <seg xml:id="i-d36f7f26b8b81828-0">
              Vad har den här regeringen för politik gentemot Ryssland? Det
              började med en utrikesminister som hade växlat in sitt förtroendekapital
              till ett ekonomiskt kapital i optioner i Vostok Nafta som ägde
              98 procent av aktierna i Gazprom, som är den ryska statens maktbolag
              för att öka pressen på grannländerna. Vi hade en utrikesminister
              vars ekonomiska ställning förbättrades om den ryska statens maktbolag
              gick bra. Det är ingen bra start, kan man säga.
            </seg>
            <seg xml:id="i-29704d8852503470-0">
              Bland det första som hände när Carl Bildt tillträdde var att
              Anna Politkovskaja, en journalist som både jag och Carl Bildt
              kände väldigt väl, mördades. Då fick Carl Bildt frågan: Vad kan
              Sverige göra? Det är inte mycket, var svaret. Jag förstår att
              det är lätt att säga, men vad tog han för beslut? Han drog in
              stödet till journalistutbildningen i Ryssland. Det var svaret
              från Carl Bildt. Oj då, vår gemensamma vän Anna Politkovskaja
              har mördats. Det är inte mycket vi i Sverige kan göra, men jag
              drar väl in stödet till den utbildning till journalist som finns
              i Ryssland.
            </seg>
            <seg xml:id="i-80179bac3ac8a2cb-0">
              Samtidigt drog han in allt annat bistånd från Sverige till de
              organisationer som arbetar för mänskliga rättigheter och demokrati
              i Ryssland. Jag är på debatt i Uppsala med Carl Bildt och kritiserar
              detta och får svaret: Men de bygger ju Ikeavaruhus.
            </seg>
            <seg xml:id="i-4e2de7d0d277ef29-0">
              Nu har man bestämt sig för att vi ska satsa ytterligare 60 miljoner
              på demokrati och främjande av mänskliga rättigheter i Ryssland.
              Det är välkommet, men det är intressant att se svajningarna fram
              och tillbaka när det gäller relationen till Ryssland. Ena dagen
              är de helt ofarliga och utmärkta, nästa dag bloggar Carl Bildt
              om att de beter sig som Nazityskland. Ena dagen tar regeringen
              beslut om att gasledningen kan läggas, ett par veckor senare kommer
              Jan Björklund ut och säger att ryssen är så farlig att vi behöver
              pansarbataljoner på Gotland.
            </seg>
            <seg xml:id="i-300c3c49e3633e4c-0">
              Vad är Sveriges politik gentemot Ryssland? Den är fullkomligt
              obegriplig. Och detta är ett av våra viktigaste grannländer.
            </seg>
            <seg xml:id="i-1df69672b39f92c6-0">
              När det gäller kvinnors och barns rättigheter kan jag säga att
              Kvinna till kvinna har gjort undersökningar över Carl Bildts engagemang
              i en av de frågor som växer i världen. Det är kvinnors och barns
              rättigheter. Det är sexuell reproduktiv hälsa och rättigheter.
              Naturligtvis är betyget underkänt. Alla ni som följer debatten,
              gå in och se hur mycket Carl Bildt har lyft fram de frågorna under
              sin tid som utrikesminister!
            </seg>
            <seg xml:id="i-588abfa40ee6936a-0">
              Sanningen är att han inte har tyckt att de frågorna är speciellt
              hårda. Han tycker att det är roligare att tala säkerhetspolitik.
              Min fråga till er är: Kan det verkligen finnas någonting hårdare
              än systematiska våldtäkter i konfliktområden? Systematiska våldtäkter
              är dagens massförstörelsevapen. En rödgrön utrikespolitik kommer
              att göra skillnad.
            </seg>
          </u>
          <note type="speaker" xml:id="i-f0997ce63d9af4c3-0">
            Anf. 3 HANS LINDE (v):
          </note>
          <u who="hans_linde_f4736f" xml:id="i-d3af03e5de39d111-0">
            <seg xml:id="i-df8ff23d20390c98-0">
              Herr talman! Det är mandatperiodens sista utrikespolitiska debatt
              och förhoppningsvis den sista utrikespolitiska debatten med den
              borgerliga regeringen vid makten. Det har varit frestande inför
              dagens debatt att använda sin talartid till att sammanfatta fyra
              år av borgerlig utrikespolitik, hur den borgerliga regeringen
              mumlat när Israel urskillningslöst attackerade Gaza, hur man blundat
              för USA:s brott mot de mänskliga rättigheterna och hur man passivt
              bevittnat hur journalister och fackligt aktiva mördats i Colombia.
            </seg>
            <seg xml:id="i-b99302b5bd0d6fdf-0">
              Det hade inte varit speciellt svårt att fylla talartiden i dag
              med attacker på en borgerlig utrikespolitik av män, för män och
              om män, där kvinnor, hbt-personer och urfolk aldrig kvalar in
              på dagordningen. Det hade inte heller varit speciellt svårt att
              lägga ut texten om hur borgerligheten har vänt syd ryggen, hur
              en kontinent som Latinamerika i den borgerliga utrikespolitiken
              förminskats till att i bästa fall bli en marknad för Jas Gripen-plan.
            </seg>
            <seg xml:id="i-9ff08f74405f0c3e-0">
              Men Carl Bildt får ursäkta, grunden för Vänsterpartiets utrikespolitik
              är inte att vi är mot den borgerliga utrikespolitiken. Grunden
              för vår utrikespolitik är solidariteten, en stark övertygelse
              om att en annan värld är möjlig, en rättvis, jämställd och hållbar
              värld. Och därför vill jag använda mitt anförande i dag till att
              tala om just det, om solidaritet.
            </seg>
            <seg xml:id="i-f39ec2f21ed4bb2d-0">
              Herr talman! Redan i arbetarrörelsens barndom föddes insikten
              att den kamp som vi bedrev då och fortfarande bedriver för rättvisa,
              jämlikhet och jämställdhet varken börjar eller slutar vid Sveriges
              gränser. Våra möjligheter att bygga ett rättvist Sverige hänger
              ihop med utvecklingen i vår omvärld. Där föddes insikten att vi
              som tror på rättvisa, jämlikhet och jämställdhet bedriver en gemensam
              kamp för gemensamma intressen, oavsett om den kampen förs på en
              förskola i Göteborg, i en skofabrik i El Salvador eller i slummen
              i Calcutta. Det är solidaritetens kärna. Så var det i arbetarrörelsens
              barndom, så är det i dag.
            </seg>
            <seg xml:id="i-d71c8779fecf1f0d-0">
              En utrikespolitik för 2000-talet som tar sin utgångspunkt i just
              solidaritet är en utrikespolitik som konsekvent reagerar och agerar
              när de mänskliga rättigheterna kränks och som inser att de ekonomiska,
              sociala och kulturella rättigheterna är odelbara och ömsesidigt
              beroende av de medborgerliga och politiska rättigheterna. En solidarisk
              utrikespolitik är en utrikespolitik med en måttstock för de mänskliga
              rättigheterna, oavsett om brotten begås av USA, Indonesien, Etiopien
              eller av Nordkorea, Burma och Zimbabwe.
            </seg>
            <seg xml:id="i-1e7a88da6bd1b095-0">
              Ett Sverige som styrs av solidaritet är en allierad till världens
              fattiga, maktlösa och utsugna, en allierad med de jordlösas rörelse
              i Brasilien, med invånarna i kåkstaden Kibera i Nairobi när de
              organiserar sig för sina intressen och en allierad med de modiga
              hbt-aktivisterna i Uganda. Men om solidariteten är utgångspunkt
              kan aldrig världens fattiga, hungriga, jordlösa och maktlösa förminskas
              till några som vi ska rädda eller till passiva mottagare av vår
              välvilja. De är då jämlika allierade i en kamp för en rättvis
              världsordning.
            </seg>
            <seg xml:id="i-0d9276be6c48fc40-0">
              En solidarisk utrikespolitik är en utrikespolitik som ser att
              världens problem må finnas i de multinationella företagens slutna
              styrelserum, i IMF:s korridorer i Washington och i finanskvarteren
              i London men att lösningen finns bland de människor som organiserar
              sig för sina egna intressen på gatorna i Diyarbakır, i Bolivias
              högländer och i Filippinernas sweatshops.
            </seg>
            <seg xml:id="i-86fbd265be96f072-0">
              En solidarisk utrikespolitik är en utrikespolitik som konsekvent
              ställer sig på kvinnornas sida när kvinnors rättigheter kränks
              och när kvinnor organiserar sig för sina rättigheter och intressen.
              Med en sådan utrikespolitik skulle abortförbuden i Polen och Chile
              stå på den svenska utrikespolitiska dagordningen. Då skulle Saudiarabiens
              könsapartheid fördömas och de 30 miljoner kvinnor som arbetar
              under vidriga förhållanden och med oskäliga löner i världens över
              5 000 exportfrizoner ha en vän i vårt land.
            </seg>
            <seg xml:id="i-3c9bdeed47b8c576-0">
              En solidarisk utrikespolitik är en utrikespolitik som tydligt
              försvarar rätten att organisera sig fackligt. Det är för att vi
              vet att det är en grundläggande mänsklig rättighet, för att vi
              vet att det är en förutsättning för ekonomisk rättvisa och för
              att vi ser att fackföreningsrörelsen världen över utgör ryggraden
              i åtskilliga demokratirörelser. Med en sådan utrikespolitik skulle
              Sverige verka för sociala klausuler både i EU och i världshandelsorganisationen
              WTO, koppla handelsavtal till tydliga krav på fackliga rättigheter
              och kräva att det svenska näringslivet respekterar de mänskliga
              rättigheterna oavsett var i världen man bedriver sin verksamhet.
            </seg>
            <seg xml:id="i-cb92e6b7fb69430a-0">
              Herr talman! I torsdags uppmärksammades årsdagen av den islamiska
              revolutionen i Iran med demonstrationer bland annat på flera platser
              runt om i Sverige. Vi har under det gångna året sett modiga iranier
              trotsa regimen och med risk för sina liv gå ut på gatorna drivna
              av drömmen om ett fritt, demokratiskt och rättvist Iran. Ett solidariskt
              Sverige skulle vara en tydlig allierad med dessa modiga aktivister.
              Ett sådant Sverige skulle inte bara fördöma regimens övergrepp
              utan också föra en aktiv dialog med de över 90 svenska företag
              som i dag är verksamma i Iran för att garantera att de på inget
              sätt stärker regimens grepp om landet. Ett sådant Sverige skulle
              stoppa avvisningarna av dem som har flytt förtrycket i Iran, och
              ett sådant Sverige skulle aldrig ha sänt sin ambassadör till Ahmadinejads
              presidentinstallation i somras.
            </seg>
            <seg xml:id="i-30787e6addcc4a91-0">
              En politik för Afghanistan som tar sin utgångspunkt i solidariteten
              utgår från det afghanska folkets behov och önskemål, det vill
              säga att afghanerna inte behöver fler soldater, bombanfall eller
              militäroffensiver, men att behovet i Afghanistan är enormt av
              fler skolor, arbetstillfällen och vårdcentraler. När hökarna både
              i Sverige och i Washington nu ropar efter mer trupp till Afghanistan
              kan det vara bra att påminna om att kostnaden för att ha en svensk
              soldat på plats i Afghanistan motsvarar kostnaden för att ge 1
              400 afghanska flickor och pojkar utbildning i ett helt år. Det
              borde göra valet enkelt för den som har solidariteten som sin
              grund.
            </seg>
            <seg xml:id="i-e850d2c1ac194344-0">
              I Turkiet har det under det gångna året skett flera bakslag i
              arbetet för demokrati och ökad respekt för de mänskliga rättigheterna.
              Oppositionspartiet DTP har förbjudits, och rapporterna om fängslanden
              av oppositionella har varit många. Turkiet har rätt att bli medlem
              i EU den dagen landet respekterar demokrati, mänskliga rättigheter
              och kurdernas och de andra etniska och religiösa minoriteternas
              rättigheter. Men om man har solidariteten med Turkiets folk som
              sin grund och utgångspunkt måste man också vara tydlig med att
              den väg som den turkiska regeringen nu har slagit in på leder
              bort från ett medlemskap i EU.
            </seg>
            <seg xml:id="i-495757647ed64025-0">
              Herr talman! I dag presenterar det rödgröna samarbetet en rad
              viktiga utrikespolitiska besked. I dag presenterar vi en rödgrön
              politik för Sveriges relationer till världens länder på vår gemensamma
              rödgröna blogg. Där presenterar vi en utrikespolitik som har just
              solidariteten som grund. Det är en del av en samlad politik för
              en rättvis, jämställd och hållbar värld.
            </seg>
            <seg xml:id="i-c325f57fe7ba790d-0">
              Med en rödgrön regering skulle Sverige visa en konsekvent solidaritet
              med dem som lever i krig och under ockupation. Därför kommer en
              rödgrön regering att erkänna Västsahara, en rödgrön regering kommer
              att verka för att USA drar tillbaka sina trupper från Irak så
              fort som möjligt och en rödgrön regering kommer att förstärka
              Sveriges arbete för nedrustning och mot kärnvapen, precis som
              Urban Ahlin tidigare i dag underströk.
            </seg>
            <seg xml:id="i-3f763b5b1b25cc2c-0">
              En rödgrön utrikespolitik kommer att bygga på solidaritet med
              dem som lever under förtryck. Kvinnors och hbt-personers rättigheter
              kommer att ha en självklar plats på vår utrikespolitiska dagordning.
              Vi kommer att vara en tydlig allierad med de demokratiska krafter
              som kämpar i Mellanöstern. Och en rödgrön regering kommer att
              kritisera brott mot de mänskliga rättigheterna oavsett om de tar
              sig uttryck i mord på fackliga aktivister i Colombia, fängslanden
              av oppositionella i Burma eller genom inskränkningar av yttrandefriheten
              på Kuba.
            </seg>
            <seg xml:id="i-522e0ec6bf83ebf5-0">
              Vi kommer att driva en politik för fred och försoning. En rödgrön
              regering kommer därför att erkänna folkmordet 1915 i Turkiet på
              armenier, assyrier, syrianer, kaldéer och pontier. Vi rödgröna
              välkomnar erkännandet av Saddam Husseins Anfalkampanj som ett
              folkmord på kurderna. Vi kommer internationellt att verka för
              att freda Arktis från militarisering med hjälp av en konvention.
              Och vi kommer att ta fram en ny och betydligt mer restriktiv svensk
              krigsmateriellagstiftning.
            </seg>
            <seg xml:id="i-e6d74b0bc02590bb-0">
              En rödgrön regering kommer också att vara en tydlig och konsekvent
              röst för en tvåstatslösning i Mellanöstern, ett slut på Israels
              ockupation och respekt för folkrätt i regionen. Vi anser att Sverige
              som fredsmäklare och värd för dialog kan spela en betydligt större
              roll än i dag, både i ord och i handling. Vi kommer att tala klarspråk
              om bosättningarna, murbygget, blockaden mot Gaza och samtliga
              parters brott mot folkrätten. Men vi kommer också att avbryta
              det svenska militära samarbetet med Israel, kalla hem den svenska
              militärattachén från den svenska ambassaden i Tel Aviv och inte
              bedriva någon vapenhandel med Israel. Vi kommer att verka för
              demokratiska val på de ockuperade områdena, och vi kommer att
              respektera valresultatet oavsett vem palestinierna väljer som
              företrädare. Vi är övertygade om att en framgångsrik fredsprocess
              behöver inkludera alla parter.
            </seg>
            <seg xml:id="i-e5c400405e7eb53b-0">
              Vi kommer att föra en utrikespolitik som bygger på insikten att
              arbetet för rättvisa, jämställdhet och hållbar utveckling inte
              slutar vid vare sig Smygehuk, Gibraltar sund eller Uralbergen.
              Därför kommer vi att föra en Afrikapolitik där Afrikas länder
              är jämlika partner, inte bara mottagare av bistånd. Vi kommer
              att bredda, fördjupa och förstärka samarbetet med Latinamerika,
              under kommande mandatperiod utöka Sveriges diplomatiska närvaro
              i Latinamerika och presentera en svensk strategi för vårt lands
              samarbete med de latinamerikanska länderna. Vi kommer att arbeta
              för att utvecklingsländerna får mer inflytande över sina naturresurser
              och ökat inflytande i internationella organisationer. En rödgrön
              regering kommer inte att bidra till att syd påtvingas avregleringar
              och privatiseringar utan i stället lyfta fram behovet av omfördelning
              av både makt och resurser från nord till syd.
            </seg>
            <seg xml:id="i-090bf03a8676bfc5-0">
              Med vår överenskommelse visar vi hur en rödgrön regering i flera
              delar kommer att vara en kraft för rättvisa, jämställdhet och
              hållbar utveckling. Med vår politik kommer Sverige igen att bli
              en solidarisk kraft, en kraft som syns och hörs i vårt närområde
              i Europa, i Latinamerikas kåkstäder, i Asiens fabriker och på
              Afrikas förlossningskliniker.
            </seg>
            <seg xml:id="i-b95379c7d408e82b-0">
              En rödgrön regering kommer att göra skillnad både i ord och i
              handling.
            </seg>
          </u>
          <note type="speaker" xml:id="i-c477528b5c3e72eb-0">
            Anf. 4 BODIL CEBALLOS (mp):
          </note>
          <u who="bodil_ceballos_024a44" xml:id="i-d4d1e136842cfd09-0">
            <seg xml:id="i-569db9c5b7805b75-0">
              Herr talman! Jag vill börja med att instämma i mycket av det
              som mina kolleger i det rödgröna samarbetet redan har sagt.
            </seg>
            <seg xml:id="i-15a088efbda9f117-0">
              När det gäller Afghanistan vill jag tillägga att Miljöpartiet
              har begärt att partiöverläggningar ska hållas efter att vi har
              fått uppgifter i både svenska och tyska medier om att ett stort
              antal soldater kommer att stationeras i området. Vi har redan
              tidigare varnat för den sammanblandning som sker av stridande
              förband och ISAF-styrkan, som den svenska truppen deltar i. Den
              sammanblandningen kan komma att öka betydligt med det nya besked
              vi har fått. I dag står 500 svenskar för säkerheten i området,
              och det kan utökas till flera tusen. Hur ska civilbefolkningen
              se skillnad på vem som gör vad? Det är för dem vi är där i första
              hand.
            </seg>
            <seg xml:id="i-2da4bdd70e80bf67-0">
              Det är ofrånkomligt så att säkerhetsläget för de svenska styrkorna
              förändras om USA får in stora trupper i samma område. Även om
              försvarsministern får det att låta som om det här är något som
              är allmänt känt sedan länge är det inget som vi har blivit informerade
              om. Om det hade varit allmänt känt borde det ha stått med i propositionstexten
              när insatsen skulle förlängas. Då hade vi kunnat ta ställning
              i samband med omröstningen. Men så var det inte. Vi menar att
              det är av yttersta vikt att vi alla får en samlad bild av situationen.
              Jag skulle vilja att utrikesministern förklarar varför riksdagen
              inte har blivit informerad om detta nya, allmänt kända, läge.
            </seg>
            <seg xml:id="i-ff200f045b1a3445-0">
              Urban tog upp frågan om Nato. Jag vill göra ett tillägg där.
              Regeringen använder inte heller i år termen alliansfrihet i utrikesdeklarationen.
              Regeringen är inte heller överens sinsemellan om Natomedlemskap.
              Det kan vara viktigt för medborgarna i landet att veta vad kostnaden
              för Natomedlemskap skulle innebära för Sverige, nämligen en fördubbling
              av försvarsutgifterna från 40 till 80 miljarder.
            </seg>
            <seg xml:id="i-85de12a5b4c8171c-0">
              Herr talman! Årets utrikespolitiska deklaration andas en stor
              självbelåtenhet: Hurra vad vi är bra, och vad duktiga vi var under
              ordförandeskapet! Samtidigt känns det mest som en utrikespolitisk
              deklaration för EU i stället för en svensk. Sveriges röst i världen
              behöver inte tystna för att Lissabonfördraget gått igenom. Vi
              är fortfarande Sverige, och regeringens utrikespolitiska deklaration
              diskuteras i den svenska riksdagen, på en svensk arena och med
              svenska riksdagsledamöter. Vi har fortfarande rätt att ha en åsikt
              om det som sker i världen, men enligt deklarationen låter det
              som att vi som enskilt land kommer att bli ännu tystare efter
              Lissabonfördragets ikraftträdande.
            </seg>
            <seg xml:id="i-3df8e79c6386fccc-0">
              Deklarationen har stort fokus på EU. Den handlar om vad som gjorts
              men mindre om vad som ska ske.
            </seg>
            <seg xml:id="i-72b4e0e8cbc48c4a-0">
              Herr talman! När någon gjort något bra tycker jag att det är
              viktigt att ge beröm för det. Därför tänkte jag börja med att
              tala om det som jag tycker är bra i den utrikespolitiska deklarationen.
              Det gäller till exempel EU:s antagna slutsatser om IsraelPalestina.
              Där gjorde regeringen ett bra jobb och hade stort stöd i riksdagen.
            </seg>
            <seg xml:id="i-30dfe6d651a06bfd-0">
              Men så mycket mer som var riktigt bra hittade jag inte, och i
              vissa fall är det uppenbart att jag och utrikesministern har totalt
              motsatt bild av hur ordförandeskapet sköttes. Jag undrar till
              exempel vart det politiska ledarskapet tog vägen under det svenska
              ordförandeskapet under en period då Sverige i mångt och mycket
              kunde påverka dagordningen, precis som andra länder gör under
              sina ordförandeskap. I Sverige hade vi plötsligt inte längre några
              uppfattningar i olika frågor. Vi skulle bara samordna och hitta
              samförståndslösningar. Jag delar inte den uppfattningen. Det kan
              naturligtvis inte vara så att Sverige under sex månaders tid inte
              tycker någonting alls i någon fråga.
            </seg>
            <seg xml:id="i-771876b1e90b9c71-0">
              Till skillnad mot ministern tycker jag att det blev riktigt illa
              när vi närmade oss klimattoppmötet i Köpenhamn, där Sveriges regerings
              insats inte kan kallas annat än ett fiasko även om miljöminister
              Andreas Carlgren skyller misslyckandet på USA och Kina och statsministern
              har förklarat att det var u-länderna som obstruerade.
            </seg>
            <seg xml:id="i-a6447cb253f4baf3-0">
              Herr talman! Sverige tog initiativ till Helsingforsskonferensen
              1972 och har sedan dess legat i framkant när det gäller miljö-
              och klimatarbetet. Våra framgångar har berott på att vi haft
            </seg>
            <seg xml:id="i-749101c6b420eec3-0">
              Regeringen Reinfeldts politik har i stället präglats av
            </seg>
            <seg xml:id="i-90bef2eac2c79c8a-0">
              Mer om det kan man läsa i en rödgrön rapport som heter Från gårdagens
              hjälte till dagens fossil på www.rodgron.se.
            </seg>
            <seg xml:id="i-5174e086487cf7b5-0">
              Herr talman! Jag trodde faktiskt inte mina öron när jag hörde
              Sveriges regeringschef uttrycka att det inte skulle bli något
              bindande avtal i Köpenhamn långt innan mötet ens börjat. Vad gav
              det för signaler till alla övriga inblandade parter? Vi gav upp
              redan innan vi hade börjat. Ett sämre förhandlingsläge kunde regeringen
              knappast ha skaffat EU.
            </seg>
            <seg xml:id="i-fb3c49df8d3802e3-0">
              Man kan naturligtvis se verkligheten med olika ögon. Regeringen
              valde att se verkligheten med utgångspunkt i det sätt som de rika
              länderna brukar behandla de fattigare, det vill säga ur ett uppifrånperspektiv.
              Regeringen varken drev på eller stöttade utvecklingsländernas
              linje.
            </seg>
            <seg xml:id="i-f77359cd97532a6a-0">
              Jag ser verkligheten ur ett helt annat perspektiv. Det är de
              fattigare länderna, som redan är hårt drabbade och som vi vet
              har det svårast att finansiera både minskningar av utsläpp och
              anpassning till nya förhållanden samtidigt som de med all rätt
              ska öka sina medborgares levnadsstandard. I enlighet med den svenska
              politiken för global utveckling som ska genomsyra all svensk politik
              och som alla partier i Sveriges riksdag har sagt ja till borde
              regeringen i EU-samarbetet ha stridit för att EU precis som tidigare
              stöttat utvecklingsländernas krav, i stället för att lägga sig
              platt både för vissa motspänstiga EU-länder och så fort USA och
              Kina delvis pratat ihop sig.
            </seg>
            <seg xml:id="i-1fb81057d074ffa3-0">
              Vår före detta miljöminister Lena Sommestad påtalar i en debattartikel
              att Danmark i internationell press kritiserades hårt för ett både
              kaotiskt och dåligt genomfört klimatmöte. Sverige fick kritik
              för att ha tagit initiativ till en förhandlingsstrategi som drev
              mötet mot sammanbrott och för att EU brast i ledarskap. Tillsammans
              skapade därmed Danmark och Sverige en oöverstiglig klyfta mellan
              industriländer och utvecklingsländer.
            </seg>
            <seg xml:id="i-7c8ef2ef468285f0-0">
              I Köpenhamn svek EU utvecklingsländerna med Sverige i egenskap
              av ordförandeland i spetsen.
            </seg>
            <seg xml:id="i-a8c64307c0736058-0">
              Herr talman! När vi nu ändå talar klimat kan man inte förbise
              rapporteringen i medierna de senaste dagarna om felaktigheter
              i klimatpanelens rapport. Det har inte handlat så mycket om felaktigheter
              i själva sakinnehållet utan om formella brister i hanteringen
              av uppgifter. När man lyssnar på journalisternas frågor är det
              lätt att få uppfattningen att det i panelens rapport står klart
              och tydligt exakt vad som kommer att hända och när. Men så är
              det inte riktigt.
            </seg>
            <seg xml:id="i-5a09541e80d0fe80-0">
              Klimatpanelen utför ingen egen forskning. I stället samlar den
              in fakta från forskare från hela världen och sammanställer rapporter
              med slutsatser. Organisationen består av tre olika arbetsgrupper
              som arbetar med konsensus som grund. Det innebär att det som finns
              i rapporten utgör minsta gemensamma nämnare.
            </seg>
            <seg xml:id="i-d41486e21134f3f2-0">
              Till exempel ingår inte påverkan av att metangas frigörs när
              permafrosten tinar. En annan fråga som forskarna inte var överens
              om var hur stor havsnivåns höjning skulle bli. Panelen talar om
              2060 centimeter eller mer en nivå som blir väldigt tuff för många
              länder men som ändå kan kännas möjlig att hantera. Annan forskning
              visar nämligen upp till sex sju meter.
            </seg>
            <seg xml:id="i-d66faea2c0414db5-0">
              Senast i måndags kunde vi läsa att Grönland gröps ur av varma
              hav. Det har visats i en ny klimatstudie som bygger på direkta
              observationer i stället för matematiskt baserade studier. Om istäcket
              på Grönland smälter skulle havsytan höjas med sju meter. Det skulle
              innebära en global katastrof för lågt liggande länder runt om
              i världen.
            </seg>
            <seg xml:id="i-870391ce881ad668-0">
              I ett sådant scenario menar jag att det är viktigt att vi inte
              låter oss förledas av klimatskeptikernas kampanj. Panelen anser
              att klimatpåverkan med stor sannolikhet över 90 procents säkerhet
              är människans verk eftersom förändringen är så stor och snabb
              att den inte kan förklaras av kända naturliga orsaker. Jag tänker
              inte chansa på att de har fel.
            </seg>
            <seg xml:id="i-7b9ca03955eea9bf-0">
              Herr talman! Avsmältningen av de arktiska isarna påverkar inte
              bara låglänta områden runt om i världen. Den påverkar också vårt
              närområde när naturresurser som förut inte var tillgängliga kan
              komma att bli det. 2025 procent av världens oupptäckta och kvarvarande
              olje- och gasresurser kan finnas i Arktis. Det nya säkerhetspolitiska
              läge som då uppstår nämner inte regeringen i sin deklaration trots
              att anspråk på Arktis och dess resurser redan har lett till dispyter
              mellan ett antal länder i regionen.
            </seg>
            <seg xml:id="i-39a0d9896ecfe9ab-0">
              Vi rödgröna vill peka på Antarktis, som har ett miljöskyddsprotokoll
              som förbjuder utvinning av naturtillgångar i minst 50 år. En liknande
              reglering skulle behövas för Arktis. En rödgrön regering kommer
              att verka för att Arktis skyddas, som Hans Linde redan sagt. Den
              bästa oljan och gasen är trots allt den som aldrig utvinns.
            </seg>
            <seg xml:id="i-d5f514a1bd3ad9cd-0">
              Herr talman! Utrikesministern säger att vårt Europa ska vara
              ett öppet Europa. Det är svårt att få ihop det med att den fråga
              som regeringen verkligen lade krut på under ordförandeskapet var
              att få igenom Helsingforssprogrammet, som till stor del handlar
              om kampen mot den gränsöverskridande brottsligheten, inklusive
              övervakning av medborgarna och migration. Helsingforssprogrammet
              nämns inte i den utrikespolitiska deklarationen trots att det
              är ännu ett verktyg som unionen med Sverige i spetsen försett
              sig med för att bygga murarna runt Europa allt högre. En viktig
              del i programmet är att stoppa de så kallade illegala invandrarna
              från att nå Europa och att de som ändå lyckas ta sig hit och inte
              passerar nålsögat för att få asyl ska skickas hem. Till vår hjälp
              har vi den stärkta gemensamma gränsövervakningsstyrkan Frontex,
              som patrullerar Medelhavet och Atlanten i jakt på flyktingar och
              andra migranter.
            </seg>
            <seg xml:id="i-acd02f2ebe671074-0">
              Unionen för Medelhavet är en del av EU:s grannskapspolitik. I
              den innefattas ett fördjupat samarbete inom området mänskliga
              rättigheter. Det är viktigt att vi i det sammanhanget nämner att
              det inte räcker med fagra ord. Kraven på mänskliga rättigheter
              måste ges en reell innebörd. Fördjupade partnerskap bör inte erbjudas
              länder som inte lever upp till kraven på respekt för de mänskliga
              rättigheterna.
            </seg>
            <seg xml:id="i-66e7733fb198274a-0">
              Det utrikesministern inte säger är att vi också ålägger länderna
              i fråga att agera europeisk gränspolis och att vi faktiskt på
              så sätt både uppmanar och hjälper dem att bryta mot de mänskliga
              rättigheterna. Jag talar då inte bara om att Italien skickar tillbaka
              flyktingar till Libyen, utan till råga på eländet har Sverige
              nu på ett mycket anmärkningsvärt sätt genom det statliga Rymdbolaget
              blandat sig i denna tvivelaktiga hantering av människor. Det är
              djupt oetiskt och omoraliskt att ett svenskt bolag är med i denna
              hantering och att handelsministern faktiskt var med där som dörröppnare.
            </seg>
          </u>
          <note type="speaker" xml:id="i-c905642f18b5fdba-0">
            Anf. 5 Utrikesminister CARL BILDT (m):
          </note>
          <u who="unknown" xml:id="i-d92ad2dff4e60198-1">
            <seg xml:id="i-5432475efd9249e7-0">
              Herr talman! Det här var bland det intressantaste jag har varit
              med om på mycket länge. Lade ni märke till fördelningen av uppgifterna
              mellan de tre företrädarna för det rödgröna alternativet?
            </seg>
            <seg xml:id="i-e1c8df9b0685817e-0">
              Urban Ahlin ägnade sig åt rätt billig polemik med en dragning
              åt det personliga. Nästan allt det väljer jag att lägga åt sidan.
            </seg>
            <seg xml:id="i-03d75629bdb64e60-0">
              Bodil Ceballos var, som ofta, den som hade en hel del rätt relevanta
              frågeställningar och synpunkter på den viktiga klimatproblematiken.
              Hennes synpunkter när det gäller till exempel Arktis betydelse
              kan jag mycket gärna instämma i. Det fanns mycket som jag kan
              ansluta mig till.
            </seg>
            <seg xml:id="i-1a4ab376c38618a8-0">
              Vem var det sedan som framträdde som talesman för det rödgröna
              alternativet? Gång på gång stod Hans Linde här och sade: En rödgrön
              regering ska göra, en rödgrön regering ska göra. Så var det, och
              det lade alla märke till.
            </seg>
            <seg xml:id="i-73a3ad7160811313-0">
              Vi ska vara medvetna om, och det var någon som sade det, att
              det är sju månader till ett val och att den här debatten har betydelse
              i det sammanhanget. Då vill jag säga några saker. Under denna
              alliansregering har Sverige fått en tydlig och trovärdig utrikespolitik.
              Vi har varit närvarande i europeiska rådslag och haft inflytande
              där den förra regeringen, bara lite svagt röd, ofta faktiskt var
              frånvarande. Vi har gjort Sverige starkare i Europa, och vi har
              bidragit till att göra Europa starkare i världen. Så är det. Och
              någon sade att vi känner viss stolthet över detta. Ja, det gör
              vi. På område efter område har vi bidragit till att föra politiken
              framåt.
            </seg>
            <seg xml:id="i-da285a0db7039e5d-0">
              Urban Ahlin, som drev åt vänster så till den milda grad att han
              ska stänga Sveriges Natorepresentation Urban Ahlin av alla ger
              detta som sitt enda löfte i denna utrikespolitiska debatt. Ja,
              ni ska utsätta Sverige för experimentet med en regering som tar
              in ett parti som visserligen inte vågar kalla sig kommunistiskt
              längre det skäms de för men där rötterna fortfarande finns kvar.
              Därmed riskerar vi att få en utrikespolitik som kommer att tyngas
              ned, bromsas och komprometteras av Castrokramare, talibantolererare
              och allsköns halvgrumlig halvkommunism av den art som Hans Linde
              på sitt eget sätt lyckades företräda här i talarstolen. Då kommer
              vår trovärdighet i Europa och vår trovärdighet i världen att äventyras.
            </seg>
            <seg xml:id="i-20984bf7b1c8af93-0">
              Ni förde fram ett dokument tidigare här utanför, förstod jag,
              om det rödgröna alternativet. I det kan man läsa om mycket, utom
              om två saker. Man kan inte läsa om Europeiska unionen, för det
              rödgröna alternativet har ingen Europapolitik. Vänsterpartiet
              vill nämligen i sitt program att Europeiska unionen ska upplösas
              genom att länder ska lämna denna, bland annat Sverige. Så tror
              jag inte att det blir. Det finns gränser för dumheten. Men visst
              kommer de att bromsa och försvåra en Europapolitik. Och det faktum
              att det inte ens finns med i detta dokument, den talande tystnaden
              om Europa, är talande nog.
            </seg>
            <seg xml:id="i-4e59b1d222a12f60-0">
              Det andra som inte finns med i detta dokument är Afghanistan,
              en av våra allra svåraste utrikespolitiska utmaningar. Jag sticker
              inte under stol med att detta är ett svårt ämne. Jag har ägnat
              mycket av min tid åt landet och varit där åtskilliga gånger. Var
              och en som har ansvaret för det måste ägna detta mycket tid. Men
              det finns inte ens med i detta dokument, därför att de är djupt,
              djupt oeniga också i den frågan.
            </seg>
            <seg xml:id="i-e4c6e717516bd34d-0">
              Hur ska då denna rödgröna röra kunna driva utrikespolitik utan
              att kunna säga någonting om Europeiska unionen, utan att kunna
              säga någonting om Afghanistan? Det är bra att man har Bodil Ceballos
              som kan tala om Arktis på ett klokt sätt, och det stöder jag gärna.
              Jag tror säkert att det kan göras ett och annat i klimatfrågan,
              men att man i de centralaste av frågeställningar inte vågar, inte
              vill och inte kan ha en politik är ett svaghetstecken. Jag tycker
              att arbetsfördelningen mellan polemikern Ahlin och talesmannen
              Linde var talande nog för det som kan bli en rödgrön politik.
            </seg>
            <seg xml:id="i-3a37f665df6e4b19-0">
              Det är inte mycket i övrigt att ta upp av det som sades. Möjligtvis
              är det bara några små trådar av intresse. Polemiska Urban Ahlin
              ska nu bedriva hetsjakt mot Nato. Det är den nya saken, och man
              kan i och för sig förstå lite av bakgrunden till detta. Han vill
              stänga vår Natoambassad. Det kommer att göra det svårare för oss
              att få inflytande när det gäller viktiga fredsoperationer i viktiga
              delar av världen.
            </seg>
            <seg xml:id="i-8cfbe0599553a859-0">
              Vi har soldater, svenska unga män och kvinnor, som gör berömvärda
              insatser i Kosovo under Natos flagg och i Afghanistan på FN:s
              order och under Natos flagg. Vi har ett ansvar för dem. Då är
              det viktigt att vi kan vara med och ha inflytande över dessa operationer
              på ett sätt som gör att vi kan tillvarata svenska intressen och
              hjälpa till att stödja och skydda dem som gör insatserna. Då ska
              han genom att stänga representationen vid Natohögkvarteret i Bryssel
              stänga våra möjligheter att utöva det inflytandet. Det är inte
              bara dumt, Urban Ahlin, det är oansvarigt gentemot dem som du,
              jag och andra i denna riksdag sänder ut på dessa svåra uppdrag.
            </seg>
            <seg xml:id="i-27317ab700de045f-0">
              Detta om detta. Jag tycker att debatten gav besked om att i den
              rödgröna röran, där vi kan vara lite osäkra på blandningen, blir
              det mer Linde än vad det blir Ahlin. Kanske blir det mer Ohly
              än vad det blir Sahlin.
            </seg>
          </u>
          <note type="speaker" xml:id="i-2d66c9c5e413ed20-0">
            Anf. 6 URBAN AHLIN (s):
          </note>
          <u who="urban_ahlin_d3bdeb" xml:id="i-8423d1c3f9d77d54-1">
            <seg xml:id="i-170f72e2cca56923-0">
              Herr talman! Jag tror att en del kvinnor i salen känner igen
              den så kallade härskartekniken, att lägga åt sidan, att inte bry
              sig om, att måla ut som polemiker. Gärna för mig, Carl Bildt.
              Jag pallar det och kommer att klara det också.
            </seg>
            <seg xml:id="i-592494ce75fc43a8-0">
              Det kan ändå vara värt att ha med sig att när vi har debatterat
              här sedan förra valet har vi fått frågor från Aktuellt, Rapport
              och S tudio Ett . Inför den här debatten har Aftonbladet frågat
              om du och jag vill debattera efter debatten. Jag har vid alla
              tillfällen tackat ja, men Carl Bildt har hela tiden tackat nej.
              Det är ganska symtomatiskt för hur Carl Bildt vill att utrikespolitiken
              ska bedrivas, det vill säga så lite tid som möjligt åt att debattera
              med dem som har andra åsikter, helst inte ens samordna sig med
              de andra borgerliga partierna, utan det här är mitt eget fögderi
              och jag formar min egen utrikespolitik. Jag tycker att det är
              ett demokratiskt svaghetstecken att vi har en utrikesminister
              som ständigt har sagt nej till debatter mot denna polemiske Ahlin
              under hela mandatperioden. Det är vid två tillfällen som du har
              ställt upp, och det är när moderater och socialdemokrater har
              haft centrala debatter. Då har du inte kunnat smita undan.
            </seg>
            <seg xml:id="i-0f3bbd7d869284a6-0">
              Låt mig då svara på den kritik och de synpunkter som har förts
              fram. Till att börja med, ni som satt på läktaren: Sade jag att
              vi skulle stänga Natorepresentationen? Nej, det gjorde jag inte.
              Jag sade att för Carl Bildt var det viktigare att ha en ambassadskylt
              på Natohögkvarteret än att ha ett generalkonsulat i New York.
              Carl Bildt lade upp hela sitt svar till mig på en ren lögn. Inte
              någonstans i mitt tal sade jag att vi skulle stänga Natorepresentationen.
              Jag tycker också att den är viktig att ha kvar, av det skälet
              att vi deltar i mängder av olika operationer tillsammans med Natosoldater,
              FN-mandaterade men Natoledda.
            </seg>
            <seg xml:id="i-4ee544538a759643-0">
              Det är viktigt att vi har ett inflytande. Jag och Carl Bildt
              har till och med kommit överens om att pressa på Nato så att även
              svenska soldater ska få del av hemligt material som annars bara
              kommer Natoländerna till del i operationerna.
            </seg>
            <seg xml:id="i-4f32259f8485f3e2-0">
              Du kan väl åtminstone hålla dig till sanningen i nästa inlägg,
              Carl Bildt, om du nu bemödar dig att bemöta min kritik och mina
              frågor.
            </seg>
            <seg xml:id="i-cb808ed61d1d740b-0">
              Jag ställde några enkla frågor vad gäller relationen till Nato.
              Ska Sverige delta i försvarsplaneringen som Nato gör för att försvara
              Baltikum? Ja eller nej, herr utrikesminister?
            </seg>
            <seg xml:id="i-b2cbd17ac16b7c0a-0">
              Ska Sverige under nästa mandatperiod göra en Natoutredning om
              ett framtida svenskt medlemskap? Ja eller nej, herr utrikesminister?
            </seg>
            <seg xml:id="i-cbd148a269ffe445-0">
              Folkpartiet driver kravet att Sverige ska skicka svenska Jasplan
              för att sköta luftövervakningen över Baltikum. Är det regeringens
              politik? Ja eller nej, herr utrikesminister?
            </seg>
            <seg xml:id="i-e1917d1b49d0d57d-0">
              Du må tycka att jag är polemisk, Carl Bildt, men detta är ganska
              avgörande frågor för svensk säkerhetspolitik. Dem kan man inte
              bara vifta undan.
            </seg>
            <seg xml:id="i-929a622d3fa5ec8b-0">
              Vem var det förresten som var polemisk? Utrikesministern använde
              uttryck som Castrokramare och talibankramare och slängde ur sig
              en hel del otidigheter mot ledamöterna av Sveriges riksdag. Blev
              Carl Bildt så pressad av att den rödgröna oppositionen mopsade
              upp sig mot utrikesministern och pekade på ett antal svagheter
              i den förda utrikespolitiken?
            </seg>
            <seg xml:id="i-35b0c295ce92633f-0">
              Till exempel, varför nämnde inte Carl Bildt med ett enda ord
              Sveriges utrikespolitik gentemot Ryssland? Inför toppmötet mellan
              EU och Ryssland sade Ryssland att man inte ville komma till Helsingfors
              utan ville ha mötet i Bryssel. Det var i ren protest mot den svenske
              utrikesministern. Han hade nämligen sett till att relationerna
              mellan Sverige och Ryssland var totalt bottenfrusna genom att
              göra en hårresande jämförelse mellan Nazityskland och Ryssland
              på sin blogg.
            </seg>
            <seg xml:id="i-9972633c8e2342d5-0">
              Två veckor innan mötet bestämde sig den svenska regeringen för
              att säga ja till gasledningen. Och med gas kan man tina upp bottenfrusna
              relationer med Ryssland! Genast var president Medvedev intresserad
              av att komma till Helsingfors. Det var en pinsam hantering, tycker
              jag.
            </seg>
            <seg xml:id="i-8b2f401e09bc98a5-0">
              När mötet väl var avklarat och allt var frid och fröjd klappade
              man om varandra och sade: Det gjorde Carl Bildt bra. Men då sade
              Jan Björklund att Ryssland är så farligt så att vi behöver pansarbataljoner
              på Gotland.
            </seg>
            <seg xml:id="i-4fb240a3237649a7-0">
              Är det inte en ganska viktig fråga för Sveriges utrikespolitik,
              utrikesministern? Är Ryssland så farligt så att vi behöver pansarbataljoner
              på Gotland? Det gick Folkpartiets partiledare och en minister
              i regeringen ut med för några veckor sedan. Vilken är den svenska
              regeringens inställning till detta?
            </seg>
            <seg xml:id="i-881dc303338ac9dd-0">
              Vi har haft diskussioner om Afghanistan vid mängder av tillfällen.
              Jag har stått här i riksdagen vid alla tillfällen sedan den socialdemokratiska
              regeringen bestämde sig för att hörsamma FN:s säkerhetsråds begäran
              om soldater. Vi har hanterat detta med sex av sju partier i Sveriges
              riksdag, och vi kommer att fortsätta hantera detta.
            </seg>
          </u>
          <note type="speaker" xml:id="i-a6576dc2503c268b-0">
            Anf. 7 HANS LINDE (v):
          </note>
          <u who="hans_linde_f4736f" xml:id="i-d3af03e5de39d111-1">
            <seg xml:id="i-3a0766d99be0f4e1-0">
              Herr talman! Jag får erkänna att inför denna debatt var det inte
              helt enkelt att välja ut vilka ämnen som skulle diskuteras. Det
              har varit omfattande händelser runt om i vår värld bara de senaste
              veckorna. Vi har sett en jordbävningskatastrof på Haiti, kanske
              den värsta humanitära katastrofen i modern tid. Vi har sett på
              gatorna i Iran hur repressionen förvärras. Vi ser på det ockuperade
              palestinska området hur förtrycket skärps. Men när man lyssnar
              på Carl Bildts åtta minuter långa inlägg verkar det som att den
              viktigaste utrikespolitiska frågan för honom i dag är oppositionens
              överenskommelse. Det säger en hel del om Carl Bildts internationella
              engagemang.
            </seg>
            <seg xml:id="i-020c973adc1d71a5-0">
              I dag har vi socialdemokrater, vänsterpartister och miljöpartister
              presenterat en rödgrön politik för Sveriges relationer med världens
              länder. I vår tjugosidiga överenskommelse ger vi 64 konkreta besked
              om vad vi vill göra inom utrikespolitiken, och vi söker väljarnas
              förtroende för att kunna genomföra dem. Det är 64 besked om hur
              Sverige med en rödgrön regering skulle bli en konsekvent röst
              för rättvisa, jämställdhet och hållbarhet i världen.
            </seg>
            <seg xml:id="i-22fb1d42cad7d68e-0">
              Jag är glad att utrikesministern har observerat vår överenskommelse
              och dessutom är intresserad. När vi i det rödgröna samarbetet
              formar vår politik gör vi det som tre partier i jämlik och öppen
              diskussion. Jag förstår att det är en nyhet för Carl Bildt att
              ha det på det sättet när man ser hur den borgerliga alliansen
              format sin politik. Här har man en solospelare som skriver en
              blogg.
            </seg>
            <seg xml:id="i-fc8cfc671a50e945-0">
              Det vore önskvärt att utrikesministern inte bara raljerar utan
              också kommenterar något av de 64 konkreta förslag som vi presenterar
              i dag. Jag förstår att Carl Bildt ägnar sig åt personangrepp i
              stället för att diskutera politik, för Carl Bildt vet lika väl
              som jag att den politik för Västsahara, för Palestina, för Irak,
              för de ockuperade områdena och för Latinamerika som vi i det rödgröna
              samarbetet presenterar i dag är en politik som har ett starkt
              folkligt stöd i vårt land till skillnad från den politik som Carl
              Bildt fört under de gångna åren.
            </seg>
            <seg xml:id="i-27179130402dfb48-0">
              När vi i det rödgröna samarbetet i dag lämnar konkreta besked
              sätter Carl Bildt nytt rekord i oro i sin utrikespolitiska deklaration.
              Borgerligheten känner oro över utvecklingen i Turkiet och Vitryssland.
              Man oroar sig över läget i Mellanöstern. Man oroas över Kinas
              brott mot de mänskliga rättigheterna. Världens fattiga, maktlösa
              och förtryckta behöver inte en svensk utrikesminister som sitter
              på sitt departement och känner oro. De behöver en svensk utrikespolitik
              som agerar och reagerar för förändring.
            </seg>
            <seg xml:id="i-2e0d17682c9e906c-0">
              De som har drabbats av Kinas omfattande och grova brott mot de
              mänskliga rättigheterna behöver en rödgrön regering som tar upp
              enskilda fall med regimen i Peking, som står fast vid EU:s vapenembargo
              och för en aktiv dialog med de svenska företagen i Kina med krav
              på att de ska uppträda som mönsterarbetsgivare vad gäller arbetstid,
              arbetsmiljö, lönesättning och fackliga rättigheter.
            </seg>
            <seg xml:id="i-508e23f5eb6c3785-0">
              Jag vet inte hur det fungerar på borgerlighetens nya utsålda
              apotek, men jag tror att det finns hjälp där för den som känner
              oro. Jag rekommenderar Carl Bildt att söka upp ett apotek och
              sedan komma tillbaka och börja agera, börja bli utrikespolitiker.
            </seg>
            <seg xml:id="i-d1ceed45ed413343-0">
              Herr talman! Man kan fråga sig på vilket sätt den deklaration
              vi har fått här i dag hjälper de 536 000 kvinnor som enligt FN
              dog förra året i samband med förlossningar och illegala och osäkra
              aborter. Inte på ett enda ställe på tolv sidor nämns sexuell och
              reproduktiv hälsa och rättigheter. Inte någonstans nämns aborträtten
              trots att vi i så många länder ser att den inskränks och begränsas.
            </seg>
            <seg xml:id="i-d3571bde11a1ca7a-0">
              Vi rödgröna är tydliga. För oss är abort en grundläggande rättighet,
              vilket står i tydlig kontrast till den borgerliga politiken. Det
              är uppenbart även när det kommer till kvinnors rättigheter och
              rätten till sin egen kropp att vi behöver en rödgrön regering
              utan inflytande av fnoskiga och sexualkonservativa kristdemokrater.
            </seg>
            <seg xml:id="i-5f96f32378721e81-0">
              Herr talman! Det är alltid tacksamt för oss i oppositionen att
              attackera det som inte står i en utrikespolitisk deklaration.
              Allt kan inte rymmas där. Det är dock talande att ordet rättvisa
              inte nämns en enda gång på deklarationens tolv sidor. Det är inte
              förvånande eftersom varje ambition att vara en internationell
              kraft för förändring, rättvisa och omfördelning av makt och resurser
              från maktfullkomliga till maktlösa saknas i denna deklaration.
              I stället slår man gång på gång fast att det är europeiska intressen
              som ska styra och vara fundamenten i svensk utrikespolitik.
            </seg>
            <seg xml:id="i-966a9b4c944bf3c1-0">
              Jag tror knappast att man jublar över en sådan inriktning i Arica
              i Chile där befolkningen fortfarande insjuknar 25 år efter att
              svenska Boliden dumpade våtverksslam i deras stad.
            </seg>
            <seg xml:id="i-507b80cfe1c03f5b-0">
              Jag tror att glädjen över denna inriktning är begränsad bland
              de palestinier som såg hur det svenska företaget Assa Abloy investerade
              i stulen mark och i en illegal bosättning på Västbanken.
            </seg>
            <seg xml:id="i-9db5ab0861f9476c-0">
              Jag tror att de sudaneser som fick se sina hem och byar jämnade
              med marken för att man skulle bygga vägar för att köra fram produkter
              till Lundin Oils anläggningar ett företag som jag för övrigt tror
              att utrikesministern känner till kan hålla sig för skratt.
            </seg>
            <seg xml:id="i-515e2c7f12d40d31-0">
              Utrikesministern talade för två decennier sedan om den enda vägens
              politik. Det verkar inte ha hänt mycket sedan dess. Att döma av
              den utrikespolitiska deklarationen är Carl Bildts tilltro till
              marknadskrafter och privata vinstintressen som lösning på världens
              problem fullständigt orubbad. Men aldrig i historien har det funnits
              en enda väg. I dag, precis som för 20 år sedan, finns det alternativ.
              I dag har vi ett tydligt utrikespolitiskt alternativ, nämligen
              det rödgröna samarbetet.
            </seg>
          </u>
          <note type="speaker" xml:id="i-e5dfcb3fe542075f-0">
            Anf. 8 BODIL CEBALLOS (mp):
          </note>
          <u who="bodil_ceballos_024a44" xml:id="i-d4d1e136842cfd09-1">
            <seg xml:id="i-e7528b64e504e3f1-0">
              Herr talman! Som del i det rödgröna samarbetet kan jag tala om
              för utrikesministern att vi har ett mycket bra samarbete. Vi betar
              av område för område. Vi är ännu inte överens om allt, men det
              är en tidsfråga. Vi måste komma överens, precis som ni har gjort.
            </seg>
            <seg xml:id="i-7c66a0db776a4a09-0">
              Om man ser på vad ni hade kommit överens om innan ni tog över
              regeringsmakten var det inte särskilt mycket. Jag tror att det
              rödgröna samarbetet har kommit mycket längre än vad ni hade gjort
              under den förra valperioden.
            </seg>
            <seg xml:id="i-aa942165dd626eb3-0">
              Herr talman! Jag hann inte riktigt färdigt i mitt förra inlägg.
              Jag vill avsluta det med att säga att jag tycker att det är oerhört
              viktigt att medborgarna här i landet ska kunna känna stolthet
              över de statliga bolagens agerande i andra länder. Det är inte
              acceptabelt att svenska bolag i synnerhet statliga bolag agerar
              på ett sådant sätt att det kränker mänskliga rättigheter i ett
              annat land.
            </seg>
            <seg xml:id="i-000aba0436e5783e-0">
              Det är naturligtvis inte bara svenska bolag som är inblandade
              i att kränka de mänskliga rättigheterna.
            </seg>
            <seg xml:id="i-b90a6faaf45a7cf6-0">
              I måndags uppmanade den iranska fredspristagaren Shirin Ebadi
              västvärlden att införa sanktioner mot den finsk-tyska mobilsystemtillverkaren
              Nokia Siemens Networks eftersom hon menar att de hjälper till
              att kränka de mänskliga rättigheterna i Iran.
            </seg>
            <seg xml:id="i-4729909ec6b638b2-0">
              Företaget säger att de har sålt mobilnätverk till Iran som kan
              användas till att avlyssna telefonsamtal, helt i linje med alla
              andra mobilnät som säljs runt om i världen. Det är branschstandard.
            </seg>
            <seg xml:id="i-4db4ea675319a0d5-0">
              Frågan är om vi medborgare vill att den branschstandard vi har
              i Europa kräver av bolagen att deras produkter ska kunna användas
              för att förtrycka människor i Europa eller andra länder. Så är
              det knappast.
            </seg>
            <seg xml:id="i-8e9ce3d291cfd7c1-0">
              FRA, trafikdatadirektivet och övriga övervakningssystem kan alla
              leda till kränkningar av de mänskliga rättigheterna förutom av
              den personliga integriteten.
            </seg>
            <seg xml:id="i-09491a39a0d22236-0">
              Ett i raden av alla galenskaper på sistone är överföringen av
              bankdata, det så kallade Swiftavtalet, mellan EU och USA. Lyckligtvis
              röstades det ned i Europaparlamentet häromdagen. Vår nya svenska
              kommissionär fick inte igenom kommissionens förslag som både de
              gröna och hennes egna partikamrater i Europa var starka motståndare
              till.
            </seg>
            <seg xml:id="i-495666edb730cef0-0">
              Av vilken anledning ska uppgifter om europeiska banktransaktioner
              överföras till amerikanska myndigheter? Det är knappast troligt
              att USA skulle lämna ut uppgifter om sina medborgare till oss
              på det sätt som de kräver att vi ska göra.
            </seg>
            <seg xml:id="i-243c51c50a6c0b3e-0">
              Herr talman! Varje år avrättas tusentals människor runt om i
              världen, andra fängslas godtyckligt. Ofta torteras människor i
              fängelser runt om i världens länder. I riksdagens grupp för mänskliga
              rättigheter skriver vi många vädjandebrev till olika regeringar
              för att vädja för enskilda personers frisläppande eller mot dödsstraffet.
              Vi skriver brev både till diktaturer och till demokratier ingen
              nämnd och ingen glömd.
            </seg>
            <seg xml:id="i-e43fb5136eae96bb-0">
              Regeringen tar upp frågan om mänskliga rättigheter i samtal med
              andra regeringar, men frågan är hur verkningsfullt det är om vi
              sedan låter andra intressen, som till exempel handel eller återvändandeavtal,
              ta överhanden.
            </seg>
            <seg xml:id="i-fc6a5d770d9b5d12-0">
              Goda relationer till en annan stats regering är inte alltid det
              primära intresset. Därför var det mycket olyckligt att vår svenska
              ambassadör var med på president Ahmadinejads presidentinstallation
              i Iran. Efter valet 2009 fortsätter demonstrationerna på Teherans
              gator, liksom fängslandena och förtrycket av oliktänkande. De
              som drabbas värst av alla konflikter är för det mesta minoriteterna.
              Under fjolåret avrättades i Iran en stor mängd människor. Kina
              brukar ligga i topp, därefter kommer Iran.
            </seg>
            <seg xml:id="i-c44b193aad1fc599-0">
              Många som avrättas är från minoritetsgrupperna. En rödgrön regering
              kommer att vara en tydlig allierad med alla de demokratiska krafter
              som i Mellanöstern kämpar för de mänskliga rättigheterna och jämställdhet
              och mot förtryck och väpnade konflikter.
            </seg>
            <seg xml:id="i-d1623bee4bd05963-0">
              Vi kommer också att verka för att regionen ska vara fri från
              kärnvapen. Där delar regeringen vår uppfattning.
            </seg>
            <seg xml:id="i-918c92dfe6371ea4-0">
              Herr talman! Världens största folk utan eget land är kurderna.
              Genom historien har de drabbats hårt av förtryck. De fortsätter
              att vara drabbade. Det är egentligen bara i södra Kurdistan som
              de i dag lever i relativ fred. Jag har redan nämnt att de, liksom
              andra minoritetsföreträdare, är extra utsatta i östra Kurdistan,
              det vill säga Iran.
            </seg>
            <seg xml:id="i-dad04e0eeadd691b-0">
              I västra Kurdistan tillerkänns kurderna ibland inte ens en identitet.
              Om man inte finns i registren har man heller inga rättigheter.
            </seg>
            <seg xml:id="i-24951d04307460b1-0">
              I norra Kurdistan har Turkiet beslutat att förbjuda det största
              kurdiska partiet eftersom det inte tar avstånd från PKK vars ledare
              tidigare sagt sig vara villig att föra dialog i stället för väpnad
              kamp, i stället för tvärtom.
            </seg>
            <seg xml:id="i-32b6f79f5fefb2bd-0">
              I stället för att leda till bättre förutsättningar för fred har
              beslutet snarare lett till en upptrappning av konflikten. Vi rödgröna
              är, som Hans Linde tidigare sade, starkt kritiska till beslutet
              att förbjuda DTP. En rödgrön regering kommer i alla sammanhang
              att lyfta fram kurdernas situation i dialogen med berörda regeringar.
            </seg>
            <seg xml:id="i-4c21321a18c1489d-0">
              Herr talman! I början av året drabbades Haiti av en fruktansvärd
              katastrof. Både Urban Ahlin och Hans Linde har varit inne på den
              frågan. Jag vill tillägga att vi också har möjlighet att ge bistånd
              i form av miljöbistånd. Det är stora behov av återplantering av
              skog för att skydda befolkningen mot väder och vind. Stormarna
              kommer till Haiti, och det finns ingenting som tar emot.
            </seg>
          </u>
          <note type="speaker" xml:id="i-cb73d9a687ab8b11-0">
            Anf. 9 KERSTIN LUNDGREN (c):
          </note>
          <u who="kerstin_lundgren_66285f" xml:id="i-66d6d01a6ad89534-0">
            <seg xml:id="i-cba125b353486a4b-0">
              Herr talman! Sverige kan och ska göra skillnad. Sverige ska vara
              en tydlig grön frihetlig röst för en hållbar värld. Sverige ska
              solidariskt och tillsammans med andra förvandla förtryck till
              frihet, fattigdom till utveckling, resursslöseri till hållbar
              utveckling, risker till möjligheter och hot till trygghet.
            </seg>
            <seg xml:id="i-4eb1c0b79eb07ed4-0">
              Vi ska vara en tydlig röst för mänskliga rättigheter och multilaterala
              lösningar och för att hävda internationell rätt.
            </seg>
            <seg xml:id="i-bfcfc50c7e55b5fb-0">
              Sverige är militärt alliansfritt, men vi bygger säkerhet tillsammans
              med andra.
            </seg>
            <seg xml:id="i-f41bbbf63093c2ea-0">
              Centerpartiet vill att Sverige ska tillhöra kärnan i EU. Vi vill
              det, övertygade om att ensam inte är stark. Vi vill forma ett
              EU som möter förväntningarna på vårt gamla Europa. Vi ska ta vår
              nya globala roll och inte bara gå vidare som 27 enskilda länder
              eller biståndsgivare, utan som samlad politisk kraft verka för
              fred, frihet och försoning och för hållbar utveckling.
            </seg>
            <seg xml:id="i-d28cb1693f13e122-0">
              Det är ett EU där murar rivits och där egenintressen utmanas
              av insikten att de försvagar. När vi talar med en röst och agerar
              samfällt gör vi skillnad inte som ett eko utan som en kraft som
              inte tvekar att handla för att möta klimatutmaningar, som inte
              tvekar att handla när FN kallar och när mänskliga rättigheter
              eller folkrätt trampas på.
            </seg>
            <seg xml:id="i-ec99cde88753d69b-0">
              Vi vill se ett EU som aktivt agerar för lösningar och inte för
              nya låsningar i arbetet för ett nytt klimatavtal. Vi tar med oss
              erfarenheterna från Köpenhamn och inser att det krävs aktiv diplomati,
              men också förmåga att lyssna och handla modigt för att nå tvågradersmålet.
            </seg>
            <seg xml:id="i-147c04d2dd09e3fc-0">
              Sverige ska vara tydligt pådrivande för att nå resultat, både
              som föregångare och som konstruktiv kraft. Det handlar i allra
              högsta grad om internationell solidaritet, inte om klimatnationalism
              eller protektionism.
            </seg>
            <seg xml:id="i-8b6dfd721716e2ab-0">
              Herr talman! Vi har 1 778 dagar på oss att nå millenniemålen.
              När FN i höst summerar halvtidsresultaten kommer det att bli både
              ris och ros. Helt klart krävs det inte mindre utan mer av oss
              alla för att världens fattigdom ska halveras, för att kvinnor
              och barn som drabbas allra hårdast ska få uppleva hoppet om en
              bättre framtid en framtid utan hunger, med grundläggande kunskap,
              rent vatten och hälsa. Här ligger en stor utmaning för oss, för
              EU och för världens länder. Vi har kommit överens, och vi måste
              nå framgång.
            </seg>
            <seg xml:id="i-bebbae8cded3e91e-0">
              Det handlar i grunden om politik för global utveckling och säkerhet
              och om att forma en hållbar värld.
            </seg>
            <seg xml:id="i-dbd954400f281f85-0">
              Människor i många länder på många kontinenter, även i EU:s närområde,
              drabbas av krigets fasor i vår tid. Samtidigt ser vi åtskilliga
              exempel på människors kraft som kan försätta berg. Människors
              obändiga längtan efter frihet går inte långsiktigt att kuva. Denna
              insikt skakar regimer oavsett om det är i Iran eller i andra länder.
              Rädslans förtryck tar sig nya former. Här är det viktigt att detta
              möts på ett sätt som hävdar våra grundläggande värden.
            </seg>
            <seg xml:id="i-acf131556a97bbf4-0">
              Vi ska verka för en värld utan kärnvapen, aktivt bidra till att
              åstadkomma ett nytt och kraftfullt icke-spridningsavtal och ett
              totalt stopp för kärnvapenprov. Detta måste förenas med stöd för
              och tryck på nedrustning av befintliga kärnvapen. Här har EU också
              ett särskilt eget ansvar, och då inte minst att starkare uppmärksamma
              och aktivt främja att de taktiska kärnvapen som finns på vår kontinent
              avvecklas.
            </seg>
            <seg xml:id="i-b04ed411fdb4cd48-0">
              Sverige ska fortsatt verka för att EU menar allvar med öppenhet
              för alla Europas länder som uppfyller kriterierna att bli medlemmar.
              Vi måste visa att EU menar allvar i arbetet med att utveckla ett
              gott partnerskap med våra grannar, inte kravlöst men konstruktivt.
              På samma sätt krävs det att EU verkligen visar vilja till politiskt
              ansvar för att söka lösningar på konflikten i Mellanöstern och
              nå fred och två självständiga stater inom säkra och erkända gränser
              för såväl den israeliska som den palestinska staten.
            </seg>
            <seg xml:id="i-d39c35405860c43c-0">
              Herr talman! Avslutningsvis: Afghanistans folk har lidit länge
              och drabbats hårt. Den afghanska regeringen och FN har bett om
              vårt stöd och givit mandatet. Sverige har under lång tid verkat
              i Afghanistan, och det är självklart att vi ska delta i arbetet
              med att nå stabilitet och säkerhet för att Afghanistans folk ska
              kunna bygga upp och utveckla sitt land. Här krävs det en bred
              ansats i samverkan med den afghanska staten såväl civilt som militärt
              inom många områden och med enskilda insatser.
            </seg>
            <seg xml:id="i-8885823003fcf4cd-0">
              Det är ingen enkel väg som vi har valt ingen snabb men en solidarisk.
              Vi är djupt tacksamma för alla svenska män och kvinnor som är
              beredda att offra så mycket för att söka åstadkomma en bättre
              framtid för Afghanistans folk både militärt och civilt. De har
              och ska ha allt vårt stöd. De gör skillnad och har gjort skillnad
              för fred, frihet och hopp om en bättre framtid och om en friare,
              tryggare och hållbarare värld för oss alla.
            </seg>
          </u>
          <note type="speaker" xml:id="i-c1a568afc898af94-0">
            Anf. 10 FREDRIK MALM (fp):
          </note>
          <u who="unknown" xml:id="i-d92ad2dff4e60198-2">
            <seg xml:id="i-d643c4e13c6f0987-0">
              Herr talman! Jag noterade att Vänsterpartiet uppmanade utrikesministern
              att gå till apoteket och stilla sin oro. Jag tror att vi alla
              här inne förstår att vår utrikesminister gör en större skillnad
              genom att i stället åka till Bryssel, Peking och Washington. Kanske
              är det så, Hans Linde, att så som man känner sig själv känner
              man också andra.
            </seg>
            <seg xml:id="i-0b41fa60cff12c74-0">
              Herr talman! Efter valet i Iran i somras har demonstrationer
              avlöst varandra. Regimen har svarat med ett mycket brutalt våld.
              Detta är helt oacceptabelt. Vi ger vårt stöd till den iranska
              demokratirörelsen.
            </seg>
            <seg xml:id="i-3b43356cf0585023-0">
              Vi ser också med oro på det kärnenergiprogram som den iranska
              ledningen fortsätter att utveckla. Det är av yttersta vikt att
              FN:s säkerhetsråd kan enas om skärpta sanktioner mot Iran.
            </seg>
            <seg xml:id="i-5c609db97236ca57-0">
              Herr talman! Våra tankar går också till offren för jordbävningen
              i Haiti. Siffran för antalet döda människor är nu över 200 000.
              Haiti är ett av världens fattigaste länder, och katastrofen ställer
              beredskap för humanitär hjälp på prov. Detta visar också hur viktigt
              det är med ett stort bistånd. Alliansregeringen är den första
              regering någonsin i Sverige som under en hel mandatperiod har
              klarat av att nå upp till enprocentsmålet. Detta är något som
              vi i Folkpartiet har arbetat hårt för.
            </seg>
            <seg xml:id="i-d0b9f0ebe263d6e3-0">
              I Afghanistan gör svenska män och kvinnor stora insatser med
              risk för sina liv. Vår nya ambassad i Kabul fyller en viktig funktion.
              Under 2009 har vi återigen öppnat vår ambassad i Bagdad. Vi har
              därtill öppnat ett konsulat i Kurdistan. När USA kommer att lämna
              Irak blir vår närvaro där ännu viktigare, och självklart ska också
              Sida och svenskt bistånd vara på plats i Irak och i Afghanistan.
              Vi arbetar också för ett stärkt demokratibistånd, som nämnts tidigare,
              och ett frigivande av Dawit Isaak.
            </seg>
            <seg xml:id="i-05d0f1aca98c6f34-0">
              Herr talman! Precis som utrikesministern nämnde verkar alliansregeringen
              för ett Sverige som står starkare i EU och ett EU som står starkare
              i världen. Europasamarbetet föddes efter att vår kontinent plågats
              av två världskrig. Samarbetet byggdes upp när Europa var delat
              mellan öst och väst. Det var för svagt när Jugoslavien slets i
              stycken men förmådde att ge plats för och integrera tiotalet nya
              demokratier som uppstod efter Sovjetunionens kollaps.
            </seg>
            <seg xml:id="i-f6838034b91a37f7-0">
              Med Lissabonfördraget har unionen tagit ytterligare steg för
              en mer demokratisk struktur och ett mer effektivt beslutsfattande.
              Anslutningsprocessen fortsätter för blivande medlemsstater, och
              nya stater knackar också på dörren.
            </seg>
            <seg xml:id="i-84e92fa84b96b461-0">
              Det är viktigt att betona vårt stöd till Turkiet som en framtida
              medlem i EU. Men detta innebär också att Turkiet måste nå upp
              till Köpenhamnskriterierna. Den kurdiska befolkningen måste ges
              skydd för sitt språk och skydd för sin identitet. Det är orimligt
              att demokratiskt valda politiker massarresteras och att politiska
              partier i parlamentet stängs ned. Den turkiska staten måste garantera
              alla minoriteter rätten att delta i den politiska processen på
              lika villkor och inkluderas i samhällsutvecklingen.
            </seg>
            <seg xml:id="i-b73279e1ee5aa971-0">
              Herr talman! Det finns väldigt få exempel på oljeproducenter
              som är demokratier. I Europa är beroendet av olja och gas från
              Ryssland och från stater i Mellanöstern stort. Ju längre tid detta
              beroende består, desto mer resurser kommer att slussas från fria
              stater till auktoritära stater. Att bryta detta beroende är därmed
              inte endast en miljö- och klimatfråga utan i högsta grad också
              en politisk fråga.
            </seg>
            <seg xml:id="i-fdfb34782688a72d-0">
              Under det kalla kriget fungerade Nato som en motpol mot Warszawapakten.
              I dag ser världen annorlunda ut. Atlantpakten fyller en bred funktion
              för fred och säkerhet i hela världen. Sverige samarbetar i dag
              nära Nato, men vi står utanför de beslutande organen. Vi i Folkpartiet
              menar att det är hög tid att Sverige utreder ett framtida medlemskap
              i Nato. Det är vår uppfattning. Vår säkerhet tryggas bäst i allians
              med andra, inte genom säkerhetspolitisk isolering.
            </seg>
            <seg xml:id="i-fd77b9832784b7b8-0">
              Herr talman! En grundläggande uppgift för varje regering är utrikespolitiken.
              Detta förstod Göran Persson. Utrikespolitiken var ett av hans
              huvudskäl för att inte släppa in Vänsterpartiet och Miljöpartiet
              i regeringen. Borgerligheten och socialdemokratin var överens
              om grunderna i utrikespolitiken: att Sverige ska vara ett västorienterat
              land, vara medlem i EU, arbeta aktivt i internationella organ,
              främja frihandel, ha ett militärt försvar, värna den transatlantiska
              länken och delta i fredsbevarande insatser med FN-mandat. Vad
              vi har sett i dag är att Mona Sahlin nu är beredd att styra in
              på en annan väg.
            </seg>
            <seg xml:id="i-21f59cb1f85933fc-0">
              Det är hög tid att oppositionen berättar vad som kommer att ske
              om den vinner valet i höst. Några svar har vi fått i dag om att
              Sverige ska driva någon sorts diplomatisk konfrontationspolitik
              mot andra västländer. Men ska den svenska styrkan vara kvar i
              Afghanistan eller inte? Blir det Vänsterpartiet, som kräver ett
              utträde ur EU, som ska ansvara för att utforma Sveriges framtida
              Europapolitik? Blir det Miljöpartiet, som vill motarbeta frihandel,
              som ska förhandla om Sveriges ståndpunkter inför möten med WTO?
              Ska det pacifistiska Miljöpartiet ansvara för rikets försvar?
              Är det Vänsterpartiet som ska ansvara för Sveriges bilaterala
              förbindelser med Kuba och med Venezuela? Ska Sverige upprätthålla
              ett högt bistånd, eller ska Socialdemokraterna återigen börja
              knapra på hjälpen till världens fattiga?
            </seg>
            <seg xml:id="i-e5fd32a771f3b6cf-0">
              Herr talman! Det är förstås en väsentlig skillnad om det är Carin
              Jämtin, Lars Ohly eller Bodil Ceballos som i händelse av en rödgrön
              valseger blir Sveriges nästa utrikesminister. Väljarna, våra försvarsanställda,
              biståndsarbetare, exportinriktade företag, flyktingar från kommunistiska
              regimer, världens fattiga och alla andra väntar på ett svar.
            </seg>
          </u>
          <note type="speaker" xml:id="i-69614cd179c3a8d5-0">
            Anf. 11 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-afe7a9e5dfdbd5ac-0">
            <seg xml:id="i-a1015afd5a2bf75e-0">
              Herr talman! Globaliseringens effekter är fascinerande och skrämmande
              på en och samma gång. Ofta förknippar vi globalisering med modern
              hypersnabb kommunikation som kan användas obegränsat för sociala
              medier, snabb affärsverksamhet och politik.
            </seg>
            <seg xml:id="i-35db2252ba3363a7-0">
              Under de senaste åren har vi också fått lära oss om konsekvenserna
              av de ekonomiska misstagen på den amerikanska kontinenten misstag
              som mycket snabbt har exporterats till Europa och därmed till
              vårt eget land. Finanskrisen har drabbat oss alla.
            </seg>
            <seg xml:id="i-124eb07e55ef24a5-0">
              Just nu söker vi exitstrategier för minskade budgetunderskott
              och nya globala regleringar som ska förhindra kommande kriser.
              Problemet är att ett globalt ekonomiskt perspektiv består av:
            </seg>
            <seg xml:id="i-123490ab4f49a530-0">
              Dessutom är det helt olika syn på behovet av regleringar för
              att kunna hantera problem.
            </seg>
            <seg xml:id="i-60e2ee440a668106-0">
              Herr talman! Grekland har vilselett sina europeiska eurovänner
              genom felaktig statistik och dubbel bokföring. Det handlar om
              ca 400 miljarder i svenska kronor, och hela valutamarknaden skadas.
              Detta leder till lån, räntekostnader och arbetslöshet!
            </seg>
            <seg xml:id="i-86724239e8c12107-0">
              Finanskriserna är från början till slut förtroendekriser. Svaret
              på förtroendekriserna finns inte att hämta inom socialismen eller
              liberalismen. Nej, det handlar i stället om brist på personlig
              etik och moral och om ett bristande personligt ansvar. När bristen
              på personlig etik och moral sprider sig över världen drabbas vi
              alla och också våra skyddsnät och välfärdssystem.
            </seg>
            <seg xml:id="i-4a7f98b08bf97089-0">
              De globala systemen måste bäras upp inte av högljudda demagoger
              eller giriga bonusegoister utan av personer med eftertanke, ansvar
              och en inre kompass som medmänniskorna kan lita på!
            </seg>
            <seg xml:id="i-46503cfefd0d8441-0">
              Herr talman! Klimatfrågan är global. Den bär på ett allvar som
              handlar om hundratals miljoner människors försörjningsmöjligheter,
              livsbetingelser och säkerhet. FN:s klimatpanel har slagit fast
              orsaken till klimathotet. Det är vi människor och vår verksamhet
              som är orsaken. Huvuddelen av världens forskare och politiker
              har tagit hotet på allvar.
            </seg>
            <seg xml:id="i-1ab5ca7149cba1d9-0">
              Köpenhamnsmötet blev en enorm politisk mobilisering för att vidta
              åtgärder. Tyvärr tvingas vi bevittna att världens ledare inte
              förmår att fatta de beslut som vi alla efterfrågar.
            </seg>
            <seg xml:id="i-48addbd52801a1cc-0">
              När den nationella ekonomiska egoismen hamnar i förarsätet för
              två av säkerhetsrådets mest betydelsefulla medlemmar förmår inte
              FN, världssamfundet, att fatta beslut. Därför har vi tvingats
              skjuta problemet framför oss.
            </seg>
            <seg xml:id="i-61233c1e39308970-0">
              Konsekvenserna av klimatkrisen kommer från början till slut att
              bero på politisk vilja och politiskt förtroende. Svaret inför
              framtiden finns inte inom socialismen eller liberalismen. Nej,
              återigen handlar det om brist på personlig etik och moral hos
              världens ledare. När den nationella egoismen prioriterar ekonomisk
              konkurrenskraft som viktigare än att ta sig an klimathotet hotas
              också våra skyddsnät och välfärdssystem. Bristen på personlig
              etik och moral drabbar oss alla!
            </seg>
            <seg xml:id="i-2e458adc81dcf270-0">
              Herr talman! I kampen mot fattigdomen i världen har det gjorts
              framsteg, men fortfarande lever bedövande många människor i svält
              och armod. Finns den verkliga politiska viljan och ansvaret för
              detta?
            </seg>
            <seg xml:id="i-f5e5372e71087320-0">
              De enskilda organisationerna utgör en ytterst viktig del i det
              bilaterala biståndsarbetet. Deras kunskaper, erfarenheter och
              kompetens ska tas till vara och användas vid genomförandet av
              såväl nationella som multinationella insatser.
            </seg>
            <seg xml:id="i-f00756cf8f814425-0">
              Att bekämpa korruption är en central del av svensk utrikes- och
              biståndspolitik. Korruption undergräver biståndets effektivitet
              och förtroende.
            </seg>
            <seg xml:id="i-29d3183977f3bf5d-0">
              Kristdemokraterna anser att svenskt utvecklingsbistånd i ökad
              grad måste riktas till kvinnor och kraftsamla i kampen mot hiv/aids
              detta för att uppnå mänskliga resultat.
            </seg>
            <seg xml:id="i-1b13f8f56da8b6c7-0">
              De fattiga afrikanska länderna söder om Sahara ska prioriteras.
              Fattigdomen och svälten i världen är en moralisk katastrof som
              världens ledare varje dag borde känna ett större ansvar för.
            </seg>
            <seg xml:id="i-e14f19619ef62b86-0">
              FN:s millenniemål om att halvera fattigdomen till 2015 kommer
              inte att nås. Finanskrisen och en brist på politisk vilja står
              i vägen. Har socialismen och liberalismen något svar att ge? Nej!
            </seg>
            <seg xml:id="i-ebcd63367c306aa8-0">
              I dag finns kunskap, teknik och resurser som behövs för att radera
              ut fattigdomen. Det som saknas är den politiska viljan. Var finns
              engagemanget för de svältande barnen och åldringarna? Har politiken
              befriat sig själv från etik och moral?
            </seg>
            <seg xml:id="i-33edda2bc70c4845-0">
              Kristdemokraterna värnar enprocentsmålet. Det är viktigt för
              Sverige att vara ett gott exempel. Vi avsätter minst 1 procent
              av bnp till utveckling och humanitärt bistånd. Vi anser också
              att de rika länderna ska avskriva fattiga länders skulder och
              i ökad grad låta dem delta i världsekonomin utifrån sina förutsättningar.
            </seg>
            <seg xml:id="i-50fea7e47f9b1e90-0">
              Herr talman! Allra sist: Det är ingen god etik att beskatta gåvor
              som enskilda personer ger till världens fattiga. Därför arbetar
              Kristdemokraterna just för skattemässig avdragsrätt för gåvor.
            </seg>
          </u>
          <note type="speaker" xml:id="i-d455e5b939c5343e-0">
            Anf. 12 Utrikesminister CARL BILDT (m):
          </note>
          <u who="unknown" xml:id="i-d92ad2dff4e60198-3">
            <seg xml:id="i-0bab9dcaa87afce6-0">
              Herr talman! Helt kort: Urban Ahlins huvudattack på regeringen
              denna dag var att vi ägnar oss åt fjäskande för Nato det var det
              uttryck som han använde. Hans huvudexempel gällde att vi öppnat
              en ambassad. Han skapade utan tvekan intrycket att han tycker
              att detta var ett felaktigt beslut. Han säger nu: Det var rätt
              att öppna en ambassad vid Nato. Men vad är då fjäskandet? Det
              är i alla fall bra att du, Urban Ahlin, står fast vid ambassaden.
              Låt mig vara tydlig på den punkten.
            </seg>
            <seg xml:id="i-59f47fcd2f33944f-0">
              Vi har ett klart och entydigt nationellt intresse av ett bra,
              ett konstruktivt och ett nära samarbete med Nato. Det har att
              göra med freds- och stabilitetsinsatser som är viktiga för oss,
              för världen och för Förenta nationerna. Vi utvecklar gärna det
              samarbetet ytterligare. Det är inget fjäskande, utan det är politik
              i nationens och i fredens intresse.
            </seg>
            <seg xml:id="i-7a9b8bd71f87b33a-0">
              Helt kort också här: Hans Linde vill att jag kommenterar de 64
              punkterna i programmet. Det hinner jag inte med. Den första punkten
              är jättebra så långt hann jag. Den handlar om att stärka det nordiska
              samarbetet. Jag välkomnar detta revolutionerande genombrott i
              det rödgröna samarbetet, det vill säga att ni har kommit överens
              om det. Men var är Europapolitiken, och var är Afghanistanpolitiken?
            </seg>
            <seg xml:id="i-cd4ca5c84982e3d7-0">
              Det är bra att ni stöder det nordiska samarbetet. Men vad är
              den riktiga rödgröna politiken? När man lyssnar på Urban Ahlins
              tal om Natofjäskande dock var det inte så mycket biff i vad han
              sade och på Hans Lindes programförklaringar verkar den vara tämligen
              rödröd i många hänseenden.
            </seg>
            <seg xml:id="i-d1117e8249dac9c2-0">
              Vår regering har gett Sverige ökad tyngd och styrka i Europa,
              och vår regering har bidragit till att ge Europa ökad tyngd i
              världen. Vi kommer att söka ett mandat för att fortsätta med den
              politiken. Sverige behöver ingen rödgrön röra i utrikespolitiken!
            </seg>
          </u>
          <note type="speaker" xml:id="i-075154f3ccaca291-0">
            Anf. 13 URBAN AHLIN (s):
          </note>
          <u who="urban_ahlin_d3bdeb" xml:id="i-8423d1c3f9d77d54-2">
            <seg xml:id="i-3970d5fb181cd29e-0">
              Herr talman! Sveriges utrikesminister fortsätter att undvika
              de frågor som ställts i utrikesdebatten. Jag ställde tre enkla
              frågor som har med Sveriges relation till Nato att göra. Som svar
              ville jag ha ett ja eller ett nej från utrikesministern. Carl
              Bildt, du har ändå kvar några talarminuter, så passa på att ge
              oss svar!
            </seg>
            <seg xml:id="i-baa11ec12f937474-0">
              Folkpartiet kräver att vi har Jasplan över Baltikum för att ta
              hand om luftövervakningen. De vill ha en Natoutredning, en utredning
              om ett kommande Natomedlemskap för Sverige. Dessutom vill de att
              Sverige ska delta i Natos försvarsplanering för hur Baltikum ska
              skyddas vid en attack från Ryssland det är vad det handlar om.
            </seg>
            <seg xml:id="i-4552e2c940b88bc3-0">
              Som svar på min fråga ville jag, herr utrikesminister, ha ett
              ja eller ett nej: Hur ser Sveriges utrikesminister på dessa för
              säkerhetspolitiken helt avgörande frågor? Men det bara vevas här
              i talarstolen.
            </seg>
            <seg xml:id="i-fa6f1e3ff0776241-0">
              Utrikesministern undrar vad jag menar med mitt tal om fjäskande.
              Ja, jag har redovisat ett antal saker frågor där Sverige har positionerat
              sig mot Nato på ett sätt som jag inte gillar. Låt mig ge exempel
              på fjäskandet.
            </seg>
            <seg xml:id="i-52be2e9506c75b1f-0">
              Jag tror att väldigt få har noterat att utrikesministern alldeles
              nyligen skrivit en artikel tillsammans med Natos generalsekreterare.
              Där vänder de sig till USA och skriver om att vi samarbetar och
              om att det är så viktigt.
            </seg>
            <seg xml:id="i-10bd534d5f79adbc-0">
              Att Sveriges utrikesminister och Natos generalsekreterare tillsammans
              skrivit en artikel är ganska intressant. Artikeln avslutas med
              meningen: We are brothers in arms. Alltså: Vi är vapenbröder.
            </seg>
            <seg xml:id="i-f8b68064a3cff8ec-0">
              Det är nog svaret på din fråga, Carl Bildt fjäskande för Nato
              är vad du håller på med. Jag markerar att den sortens fjäskande
              inte kommer att fortsätta med en rödgrön regering. Däremot kommer
              ett fruktbart och konsekvent samarbete med Nato naturligtvis att
              fortsätta.
            </seg>
            <seg xml:id="i-dd8af4f0482d1995-0">
              Till sist, om Ryssland: Försök att ge ett svar. Vad är egentligen
              den borgerliga regeringens politik för Ryssland? Är vi rädda för
              dem, eller är vi inte rädda för dem?
            </seg>
            <seg xml:id="i-527800123df184bb-0">
              Tack för en bra debatt! Det finns saker i regeringens politik
              jag tycker är värda att uppmärksamma som positiva. Jag vill ändå
              avsluta med det, herr talman. Det gäller Östliga partnerskapet.
              Där tycker jag att Carl Bildt ska ha en eloge, för det är ett
              bra initiativ. Jag tycker också att hållningen i IsraelPalestina-konflikten
              har varit bra under ordförandeskapet. Tack för en god debatt!
            </seg>
          </u>
          <note type="speaker" xml:id="i-26d27109726851b8-0">
            Anf. 14 HANS LINDE (v):
          </note>
          <u who="hans_linde_f4736f" xml:id="i-d3af03e5de39d111-2">
            <seg xml:id="i-dcdae6ce21c5923b-0">
              Fru talman! Jag tycker att det har varit underhållande att under
              förmiddagen se konvulsionerna inom det borgerliga samarbetet.
              Jag förstår att man får dessa uttryck och känner att vi i det
              rödgröna samarbetet gemensamt har format politiken. Det har varit
              tre partier i öppen diskussion, medan man på den borgerliga sidan
              snarare har en person, Carl Bildt, som utformar utrikespolitiken
              med sin blogg och där de små partierna är utestängda från inflytande.
            </seg>
            <seg xml:id="i-ac9e0169e4c3d5dd-0">
              Någonstans ska vi väl vara glada för att de tre småpartierna
              inte har varit speciellt inflytelserika under de tre senaste åren.
              Tänk hur det hade sett ut om Folkpartiet hade fått gehör för sitt
              krav att vi ska ansluta oss till Nato! Tänk om Kristdemokraterna
              hade fått större genomslag för sin beröringsskräck när det gäller
              hbt-frågor! Och tänk hur världen hade sett ut om någon hade lyssnat
              på Fredrik Malm när han stod och ropade att USA borde anfalla
              Iran!
            </seg>
            <seg xml:id="i-6dba194db9d5c7fb-0">
              Jag förstår också att det i dag finns en viss bitterhet bland
              de tre borgerliga småpartierna över vår överenskommelse. Vi driver
              ju krav som vi kommer att genomföra som regeringspolitik, medan
              de tre borgerliga småpartierna i tre år har misslyckats med att
              få genomslag för sin politik. Det måste kännas bittert för Centerpartiet
              att vi nu har ett rödgrönt samarbete som säger att vi ska erkänna
              Västsahara. Det måste kännas bittert för Folkpartiet att vi har
              ett rödgrönt samarbete som uppmärksammar Anfalkampanjen som ett
              folkmord, och det måste vara bittert för Kristdemokraterna att
              vi rödgröna kommer att erkänna folkmordet i Turkiet 1915.
            </seg>
            <seg xml:id="i-077c4257beb9af6a-0">
              Carl Bildt frågade sig tidigare: Vad är den verkliga politiken?
              Det säger väl en del om Carl Bildts världsbild att han säger att
              det inte är verklig utrikespolitik att lyfta fram enskilda fall
              med diktaturen i Kina, att det inte är verklig utrikespolitik
              att avbryta det militära samarbetet med Israel och att det inte
              är verklig utrikespolitik att erkänna Västsahara.
            </seg>
            <seg xml:id="i-6eb8301b472580e2-0">
              I min första utrikespolitiska debatt i denna kammare för tre
              år sedan talade jag på temat att en annan utrikespolitik är möjlig.
              I dag har vi i det rödgröna samarbetet gett en rad klara besked
              som visar att en annan utrikespolitik inte bara är möjlig utan
              också ett helt konkret och verkligt alternativ. Vi är i dag ett
              tydligt alternativ, och vi ger tydliga besked: Byter vi regering
              i september byter vi också utrikespolitik.
            </seg>
          </u>
          <note type="speaker" xml:id="i-00485f2c6e4ef3a8-0">
            Anf. 15 BODIL CEBALLOS (mp):
          </note>
          <u who="bodil_ceballos_024a44" xml:id="i-d4d1e136842cfd09-2">
            <seg xml:id="i-bf6597e044ac82fe-0">
              Fru talman! Jag inledde med att ställa en fråga till Carl Bildt
              om varför riksdagen inte har fått någon information om det förändrade
              säkerhetsläget i Afghanistan. Jag har fortfarande inte fått något
              svar. Sedan har Fredrik Malm ställt frågor till oss i oppositionspartierna,
              men jag hinner inte svara på dem nu. Jag kan dock naturligtvis
              göra det sedan.
            </seg>
            <seg xml:id="i-7168171e7f07d6b6-0">
              Fru talman! Miljöpartiets politik består av tre delar. En av
              dem är solidaritet med världens alla människor. Biståndet är naturligtvis
              en hjärtefråga för Miljöpartiet, och det har hänt mycket på biståndsområdet
              under denna mandatperiod. I tidningen Dagen kunde vi läsa att
              biståndsministern numera kallas biståndsreformator i stället för
              biståndsminister. Nog är det så att vår biståndsminister är en
              idéspruta, och det är naturligtvis en positiv egenskap. Ibland
              har jag dock inte riktigt samma uppfattning om var dessa idéer
              landar.
            </seg>
            <seg xml:id="i-8d1c42a080a4e597-0">
              En av de nya idéer ministern har är att tillsätta ett näringslivsråd.
              Det är bra att vi har ett näringslivsråd, naturligtvis, men samtidigt
              som vi tillsätter det för att jobba mer med företag och den delen
              av biståndet har vi dragit ned väldigt mycket på pengarna till
              frivilligorganisationernas verksamhet.
            </seg>
            <seg xml:id="i-9b453058f553ae23-0">
              En verksamhet som har drabbats hårt av detta är Swedwatch, den
              organisation som oberoende granskar de svenska företagen när dessa
              agerar i andra länder. Vem ska nu stå för den granskningen? Ska
              vi förlita oss helt och hållet på Kalla fakta , Korrespondenterna
              och Uppdrag granskning , eller ska vi faktiskt se till att de
              frivilligorganisationer som gör detta arbete åt oss och som vi
              redan har en kunskap om hur de arbetar får göra det i stället?
              Det är mycket beklagligt att denna situation har uppstått.
            </seg>
          </u>
          <note type="speaker" xml:id="i-45bbc342de57540d-0">
            Anf. 16 KERSTIN LUNDGREN (c):
          </note>
          <u who="kerstin_lundgren_66285f" xml:id="i-66d6d01a6ad89534-1">
            <seg xml:id="i-42ae9dc9d18951cf-0">
              Fru talman! Det har varit en intressant debatt. Denna gång blev
              vi inte hänvisade till en socialdemokratisk blogg för att få reda
              på vad den socialdemokratiska politiken innehåller. Förra gången
              vi hade debatt var detta fallet, och jag läste med stort intresse
              inlägg från än den ena, än den andra men sällan från Urban Ahlin.
            </seg>
            <seg xml:id="i-442d606326f558dc-0">
              Jag kan konstatera att Urban Ahlin och Socialdemokraterna i sin
              inledning stod för ett antal historiska nej. Det handlade inte
              alls om vad framtiden har att bjuda, utom på en punkt: ett fruktbart
              samarbete med Ryssland. Men på vilken punkt skiljer han sig från
              regeringen? Om detta blev han svaret skyldig.
            </seg>
            <seg xml:id="i-c6087ba946ca5a85-0">
              Miljöpartiet berörde klimatfrågorna, och i många stycken kan
              jag instämma.
            </seg>
            <seg xml:id="i-086cd79e2e85e977-0">
              Sedan har vi, fru talman, Hans Linde banerföraren i den rödgröna
              politiken när det gäller utrikesområdet. Han är mer röd än grön.
              Det blir mer gammal retorik än modern handling och vilja. Svenska
              folket har i valet att välja mellan en aktiv utrikespolitik som
              vågar göra skillnad eller att hamna i utrikespolitikens utkant.
              Då blir det mer plakatpolitik här hemma från läktaren. Det blir
              mer utanförskap än aktiv medverkan.
            </seg>
            <seg xml:id="i-ac3e109fcf5dcc72-0">
              Fru talman! Jag såg och hörde den rödgröna oppositionen applådera
              när Hans Linde höll sitt anförande. Jag är övertygad om att det
              finns andra krafter runt om i världen som också skulle ha applåderat.
              Jag tänker på Chávez och några andra. Men, fru talman, jag måste
              också för alla som inte hade möjlighet säga att jag såg Hans Lindes
              försiktiga försök till applåd när Carl Bildt beskrev den rödgröna
              röran och även beskrev att en rödgrön utrikespolitik tenderar
              att bli mer vänster mer Ohly än Sahlin.
            </seg>
          </u>
          <note type="speaker" xml:id="i-9558703b7473a16a-0">
            Anf. 17 FREDRIK MALM (fp):
          </note>
          <u who="unknown" xml:id="i-d92ad2dff4e60198-4">
            <seg xml:id="i-a270de217923b084-0">
              Fru talman! Det har sagts ganska mycket i denna debatt, men kontentan
              och det besked väljarna har fått i dag är ändå mycket tydligt:
              Om oppositionen vinner valet kommer det att ske en kraftig förskjutning
              åt vänster inom utrikespolitiken. Det är det som kommer att ske.
              Det har varit mycket tydliga besked här i dag, till och med så
              långt att Urban Ahlin i praktiken signalerar till Baltikum: Lita
              inte på oss! Vi känner ingen solidaritet med er. För 1015 år sedan
              var vi, utrikesministern och andra, på Norrmalmstorg och demonstrerade
              för Baltikums frihet, men i dag är det annat ljud i skällan från
              oppositionens sida.
            </seg>
            <seg xml:id="i-6c06e476f205e89f-0">
              Det är uppenbart att den stora vinnaren i denna debatt är Hugo
              Chávez snarare än någon annan, egentligen. I dag har vi en utrikesminister
              som mycket aktivt under flera års tid har åkt till världens stora
              metropoler och huvudstäder för att föra fram den svenska utrikespolitiken,
              svenska ståndpunkter, europeiska ståndpunkter och försöka baxa
              utvecklingen framåt. Vart tror ni att en utrikesminister som företräder
              Vänsterpartiet skulle åka? I valet mellan att åka till Washington
              eller Caracas, vad tror ni att partimedlemmarna kommer att kräva?
              Vad kommer trycket inom den socialistiska, marxistiska, eftersläntrande
              rörelsen att kräva? Varifrån kommer inputen till en politik efter
              valet om de rödgröna vinner som styrs av Vänsterpartiet? Jag finner
              väldigt stor oro för detta.
            </seg>
            <seg xml:id="i-01649aa105f392f9-0">
              Sedan vill jag också notera att det från den sidan talas mycket
              om solidaritet. Låt oss titta på vad som konkret har hänt!
            </seg>
            <seg xml:id="i-f8aff87939287a0e-0">
              Under perioden 19952006 gick den fattiga världen miste om 46
              miljarder kronor i bistånd eftersom Socialdemokraterna, Vänsterpartiet
              och Miljöpartiet inte klarade av att nå upp till enprocentsmålet.
              Vad händer om de vinner valet i höst? Hur många miljarder ska
              den fattiga världen gå miste om då 40 miljarder? Hans Linde kanske
              nöjer sig med 10 miljarder och Bodil Ceballos med 15 eller 20
              miljarder. Det är en viktig fråga att ställa. Det är nämligen
              resultaten vi måste värdera, inte bara de ord som förs fram.
            </seg>
          </u>
          <note type="speaker" xml:id="i-b3ff92131e95874d-0">
            Anf. 18 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-afe7a9e5dfdbd5ac-1">
            <seg xml:id="i-80abf768544aa1b2-0">
              Fru talman! Yttrandefriheten är den fria världens skarpaste verktyg.
              Sverige ska tända ljus i de mörkaste delarna av världen genom
              att lysa upp i de vrår där diktaturens och totalitarismens mörker
              råder för att avslöja brotten mot de mänskliga rättigheterna.
              Det gäller Kuba, Vitryssland, Iran, Nordkorea och många andra
              länder där yttrandefriheten beskärs och skumrasket har fått fotfäste
              på initiativ av regimer som inte tål offentlighetens ljus. Det
              gäller just nu Vitryssland där regimen har aviserat ännu större
              begränsningar i användandet av Internet.
            </seg>
            <seg xml:id="i-1922be3224cdbb76-0">
              Demonstrationerna i Iran förra veckan påminner om de demokratiska
              krafter runt om i världen som behöver vårt stöd. Vi får aldrig
              sluta att engagera oss och det har Kristdemokraterna heller inte
              gjort utan vi måste ta vårt ansvar för demokratisk utveckling
              och yttrandefrihet även i länder som har en lång väg att gå.
            </seg>
            <seg xml:id="i-7afb1a835d28ef81-0">
              Fru talman! Direkt kopplat till rätten till yttrandefrihet finns
              rätten till tankefrihet och religionsfrihet. Människors rätt att
              finna svar på existentiella frågor och utveckla sin egen livsfilosofi
              är rättigheter som bygger upp identitet och djup kulturell förankring.
              FN:s konventioner ger ett heltäckande formellt skydd för dessa
              mänskliga rättigheter, men bristen på etik och moral hos totalitära
              regimer leder till att religiösa minoriteter betraktas som andraklassens
              medborgare.
            </seg>
            <seg xml:id="i-295e47d4f9c19cc0-0">
              Den internationella rätten när det gäller mänskliga rättigheter
              reglerar individens rättigheter i förhållande till staters skyldigheter.
              Enligt artikel 27 i internationella konventioner om medborgerliga
              och politiska rättigheter ska stater i vilka det finns etniska,
              religiösa och språkliga minoriteter tillåta dessa människor att
              utöva sin religion samt ha tillgång till ett eget kulturliv och
              språk.
            </seg>
          </u>
          <note type="speaker" xml:id="i-d64593641b88afa4-0">
            Anf. 19 GÖRAN LENNMARKER (m):
          </note>
          <u who="goran_lennmarker_42b86f" xml:id="i-69b3a827f5440214-0">
            <seg xml:id="i-d623f112b26b2cda-0">
              Fru talman! Förmodligen har Sverige nu ett större inflytande
              i världen än någonsin tidigare i landets moderna historia. Vi
              hade visserligen en stormaktstid med inflytande i Europa, men
              det var på ett helt annat sätt. Jag tror att vi fått inflytande
              också via Europeiska unionen tack vare ett starkt engagemang tillsammans
              med andra likasinnade.
            </seg>
            <seg xml:id="i-80c10ec34f77cfab-0">
              När det gäller Europas säkerhet, som är central för Sverige,
              för Europa och för världen, finns där nu några centrala, viktiga
              frågor. Det första är att Sverige deklarerar att vi gått från
              neutralitet till solidaritet. Vi tittar inte bort. Vi är med.
              Vi tar ansvar tillsammans med goda krafter.
            </seg>
            <seg xml:id="i-ea3b33c00e522734-0">
              Det andra är utvidgningen av Europeiska unionen Turkiet och västra
              Balkan. Den är alldeles avgörande för Europas fredliga utveckling.
            </seg>
            <seg xml:id="i-ee59c988f79c0236-0">
              Det tredje är det östliga partnerskapet. I sex länder i närheten
              av vår europeiska union hjälper vi till genom att bidra till deras
              frihet och suveränitet. Det är viktigt och alldeles avgörande
              för Europa att dessa länder har kapacitet att själva forma sina
              beslut. Det är dessutom centralt att EU ställer upp bakom Georgiens
              territoriella integritet.
            </seg>
            <seg xml:id="i-59f4e3049e3754ac-0">
              Europa har genom historien varit ett stort bekymmer för sig självt
              och för världen. Om vi tittar tillbaka på förra århundradet ser
              vi att det var i Europa krigen började, och det var i Europa det
              värsta förtrycket förekom. Därför är den europeiska integrationen
              ett stort steg i mänsklighetens utveckling. Det är också därför
              man på andra kontinenter tittar på Europa, för att se hur man
              kan omvandla krig och förtryck till frihet och fred.
            </seg>
            <seg xml:id="i-a700ff8af65eb2e0-0">
              När det gäller relationen till andra kontinenter är det avgörande
              att vi har ett öppet Europa, ett Europa som inte sluter sig, som
              inte stänger sig och tror att vi kan bygga vår egen frihet och
              vårt eget välstånd genom att hålla borta influenser och impulser
              från andra delar av världen.
            </seg>
            <seg xml:id="i-9880c38f6308ed74-0">
              Vi vet att frihandel och öppna gränser är det viktigaste instrumentet
              för att hjälpa fattiga länder. Frihandel är det enskilt viktigaste
              bidraget man kan ge till utrotandet av fattigdomen. När Världsbanken
              tittar på problemen i Afrika kommer man fram till att ett av de
              största bekymren är bristen på frihandel mellan de afrikanska
              länderna. Ofta betraktar vi frihandel som en fråga mellan i-land
              och u-land. Tragedin i dagens läge är bristen på frihandel mellan
              u-länderna. Det är en av de största orsakerna till att fattigdomen
              dröjer sig kvar.
            </seg>
            <seg xml:id="i-a6521f1787ab166c-0">
              Globaliseringen har hittills visat sig vara det mest effektiva
              instrumentet i mänsklighetens historia när det gäller att minska
              fattigdomen i världen.
            </seg>
            <seg xml:id="i-2c57c13d2c1174b3-0">
              Det finns en hel del kvar att göra, men mycket har också gjorts.
              Då handlar det inte enbart om ekonomi utan också om en stark social
              utveckling. Medellivslängden ökar i praktiskt taget hela världen,
              födelsetalen sjunker och kvinnors ställning förbättras snabbt.
              Det finns en hel del att göra från Europas sida för att främja
              dessa mekanismer.
            </seg>
            <seg xml:id="i-2b12893d7248050d-0">
              Låt mig avslutningsvis säga något om Afghanistan, eftersom vårt
              engagemang där är centralt. Först och främst är det viktigt för
              afghanerna; det råder bred enighet om det i det afghanska parlamentet.
              När jag besökte Afghanistan träffade jag företrädare för olika
              delar av landet. Partiväsen i vår mening finns kanske inte, men
              det finns ändå företrädare för olika inriktningar. Samtliga underströk
              vikten av att Sverige, Europa, västvärlden och världen i dess
              helhet känner engagemang för Afghanistan.
            </seg>
            <seg xml:id="i-32acc74ca1e950c5-0">
              Det finns också stor enighet i världen. Ett enigt säkerhetsråd
              har givit mandat för den internationella närvaron i Afghanistan.
              Vi vet att det inte är ofta säkerhetsrådet är enigt, framför allt
              inte i känsliga och centrala frågor. Denna breda enighet finns
              alltså i världen och också i regionen. Länderna runt Afghanistan
              är mycket angelägna om att Sverige, Europa, västvärlden finns
              där. När man träffar folk från länder som Kina, Indien, Ryssland
              och även Iran, länder som inte alls är särskilt västvänliga, betonar
              de vikten av att vi ska vara kvar i Afghanistan, att vi känner
              ansvaret och inte sviker det afghanska folket.
            </seg>
            <seg xml:id="i-055eeac431fbfdf7-0">
              Det är nämligen vi som måste göra jobbet. De vill inte ha in
              varandra i Afghanistan, vilket sannolikt skulle hända om vi drog
              oss ur ISAF. Vad skulle hända då? Det kan vi naturligtvis inte
              med säkerhet veta, men vi kan väl tro att det vore att gå tillbaka
              till det inbördeskrig som rasade i mitten av 90-talet. Att en
              talibanregering skulle accepteras i hela Afghanistan är otänkbart.
              Att gå tillbaka till den typen av mörka krafter och den politik
              som fördes under talibanerna skulle helt enkelt inte accepteras
              i stora delar av det afghanska samhället. Därmed skulle det finnas
              risk för ett inbördeskrig och snart skulle nya trupper, från andra
              länder, tvinga sig in i kriget, kanske skulle det ske en somalisering
              av Afghanistan.
            </seg>
            <seg xml:id="i-2d9ebb1e314166c0-0">
              Det är således glädjande att vi i den svenska riksdagen har en
              bred samsyn. Vi har inte enighet för Vänsterpartiet är inte med,
              men övriga sex partier är med på detta. Att denna breda samsyn
              finns är väl värt att understryka.
            </seg>
          </u>
          <note type="speaker" xml:id="i-99ccbd6083af8c5d-0">
            Anf. 20 CARINA HÄGG (s):
          </note>
          <u who="carina_hagg_cdfd56" xml:id="i-caa300cbbb7eb6b8-0">
            <seg xml:id="i-cf96b5c5187fedb0-0">
              Fru talman! Det har varit intressant att lyssna här i dag, men
              jag är också oerhört besviken. Jag hade tänkt hålla ett helt annat
              tal, men jag har kastat om. Jag hade förväntat mig en omprövning
              från regeringen, utrikesminister Carl Bildt och Göran Lennmarker.
              I den mediala debatten har vi nämligen hört att nu också Moderaterna
              ska lägga vikt vid jämställdheten. Men det kom inte. Det uteblev.
              Det är en stor besvikelse. Därför måste vi utöver det som sagts
              i tidigare anföranden från partiföreträdare och det som vi har
              lagt fast i dokument upprepa att kvinnors rättigheter som människor
              och jämställdhetsfrågorna är viktiga för oss. Vi prioriterar dem
              och ser att det finns allt större anledning att uppmärksamma dem.
              Det finns förväntningar på Sverige som vi inte lever upp till.
            </seg>
            <seg xml:id="i-4591dea4a56b19de-0">
              Jag ska vara rättvis och säga att det heller inte var något vallöfte
              från alliansen att prioritera jämställdhetsfrågorna. Men det fanns
              enskilda röster i debatten som var ute och sökte väljarnas stöd.
              De blåste sina väljare. I dag ser vi resultatet. Då trodde jag
              att man kanske skulle komma här i dag med en ansats till vad man
              skulle vilja lägga fram för väljarna under de kommande fyra åren
              i opposition. Men så blev inte fallet.
            </seg>
            <seg xml:id="i-9be9db10ac0d22ba-0">
              Jag vill lyfta fram en särskild kvinna, MR-försvararen Mideksa.
              Birtukan Mideksa är en kvinnlig partiledare, den första och en
              av de få på den afrikanska kontinenten. Hon besökte Sverige och
              träffade Socialdemokraterna och även liberalerna. På grund av
              vad man lägger henne till last och det hon sade i Sverige är ändå
              ingenting att höja ögonbrynen för fängslades hon vid tillbakakomsten
              till Addis Abeba. Jag har försökt att få besöka henne, men har
              blivit nekad. Jag hoppas att de aktiviteter vi haft till stöd
              för henne ändå på något sätt har påverkat hennes situation i positiv
              riktning.
            </seg>
            <seg xml:id="i-6c21294f75b946d4-0">
              Men när majoriteten talar om Afrikas horn lyfter man inte fram
              Birtukan Mideksa, detta ömmande fall. Hon är en symbol för att
              man inte har gjort den ansats när det gäller en samlad politik
              som vi vill göra för Afrikas horn. Hon är också ett exempel på
              att kvinnliga MR-försvarare och kvinnliga politiker är dubbelt
              utsatta. Det kan vara svårt att bedriva oppositionsarbete och
              jobba med mänskliga rättigheter generellt, men är man dessutom
              kvinna kan det bli tredubbelt svårare. De här kvinnorna är värda
              och förtjänar vår uppmärksamhet.
            </seg>
            <seg xml:id="i-d2b75084002fd3f9-0">
              Afrika skulle prioriteras. Det har också någon sagt här i dag.
              Men i praktiken dras det bort från den politiska agendan. Man
              stänger ambassader där och bedriver en politisk dialog. Det är
              biståndskontor som uppgraderas. Det kan vara viktigt, men det
              är en annan diskussion.
            </seg>
            <seg xml:id="i-3f5cf198364ce54f-0">
              Mellan alla hjärtans dag och den internationella kvinnodagen
              den 8 mars ligger den utrikespolitiska debatten. Vi står också
              inför CSW, FN:s årliga uppföljningskonferens av kvinnokonventionen
              Cedaw. Men vi vet ännu ingenting om vad man tänker ta upp. Vad
              tycker regeringen om den nya genderarkitekturen? Många vill bara
              göra det till ett policyinstrument, men jag vill att vi också
              ska förse det nya organet med muskler för att kunna agera och
              hantera de brister i jämställdheten som vi ser och som påverkar
              hur konflikter kan utvecklas.
            </seg>
            <seg xml:id="i-6cbbde9091d27d02-0">
              I Saudiarabien försöker man förbjuda alla hjärtans dag och röda
              nallar med hjärtan på. Det är ett tecken. Men problemet är att
              kvinnor förtrycks på ett osedvanligt och oacceptabelt sätt. Men
              jag vet också att det finns starka krafter i ett land som Saudiarabien
              som vill föra en dialog kring detta. Det finns inga hopplösa situationer.
              Vi måste ta vara på de möjligheterna!
            </seg>
            <seg xml:id="i-6a498e5608f4f79f-0">
              Vi måste använda EU. I den bilaterala diskussionen och dialogen
              som återkommer med Indien tar vi inte upp ett av de stora problemen,
              att våldet mot kvinnor är av stor omfattning. Så många som 70
              procent av Indiens gifta kvinnor mellan 15 och 49 år är offer
              för våld i hemmet i form av misshandel, våldtäkt eller annat påtvingat
              sex. Det är UNFPA som säger det, ett FN-organ.
            </seg>
            <seg xml:id="i-ac4d6577deb23411-0">
              Jag vill se en genderbaserad konvention mot våld i hemmet av
              män, mot våld i nära relationer. Jag tror att många kvinnor, inte
              bara här i Sverige, säger: Vem kan man lita på? Här i Sverige
              är detta även en följd av det vi har sett med en före detta polischef.
              Men detta är ett ännu större problem i länder där kvinnor har
              en svagare position i samhället och där samhällets institutioner
              är svaga. Jag tycker att vi ska dela med oss av våra erfarenheter
              och vårt engagemang, som också borde delas av majoriteten. Men
              vi vet att kvinnors rättigheter prioriterades bort under ordförandeskapet
              i Europarådet och EU.
            </seg>
            <seg xml:id="i-14f19425403a6cdb-0">
              Däremot vill jag på den lilla sekund jag har kvar säga att jag
              tycker att det är jättekul att vi också i andra delar än just
              dessa sammanhang prioriterar de här frågorna tillsammans i det
              rödgröna samarbetet. S-kvinnor, Miljöpartiets jämställdhetspolitiska
              talesperson och den kvinnopolitiskt ansvarige i Vänsterpartiets
              partistyrelse tar i dag tillsammans ställning för en skärpning
              av sexköpslagen och för att Sverige ska följa efter Norge och
              Island. Låt lagstiftningen utan åldersgräns omfatta även sexköp
              i annat land! Då stöder vi dem som tycker att det här är viktigt
              och dem som blir utnyttjade. Vi stöder också Försvarsmakten, som
              vill ha en skärpning, inte minst som konsekvens av att 18 anställda
              inom Försvarsmakten har utnyttjat prostituerade på ett oacceptabelt
              sätt i Tyskland.
            </seg>
          </u>
          <note type="speaker" xml:id="i-72d2fe972ed1caa1-0">
            Anf. 21 GÖRAN LENNMARKER (m) replik:
          </note>
          <u who="goran_lennmarker_42b86f" xml:id="i-69b3a827f5440214-1">
            <seg xml:id="i-bc2b8c6f794ff62c-0">
              Fru talman! Jag tycker att Carina Hägg ändå glömmer bort väldigt
              många viktiga saker man kan göra för kvinnors rättigheter. När
              vi engagerar oss för EU:s utvidgning innebär det i praktiken ett
              engagemang för rättigheter i de länder som är på väg in i Europeiska
              unionen. Vi har en Medelhavspolitik som strävar efter att fokusera
              på mänskliga rättigheter och demokrati i länderna kring Medelhavet,
              från Marocko i väst till Syrien i öst.
            </seg>
            <seg xml:id="i-b04c3681c2e59422-0">
              Den viktigaste frågan just nu är väl vårt engagemang i Afghanistan.
              Jag har svårt att se att det skulle finnas någon annan plats på
              jorden där vi hade en viktigare uppgift i kampen för kvinnors
              rättigheter, som förs genom vårt engagemang och vad vi gör där,
              både med soldaterna och med de civila insatserna; soldaterna är
              en förutsättning för de civila insatserna.
            </seg>
            <seg xml:id="i-47ce8a8055878ee5-0">
              Vi får inte förringa detta. Vi får inte glömma bort de alldeles
              centrala delarna i kampen för kvinnors rättigheter.
            </seg>
          </u>
          <note type="speaker" xml:id="i-54de43f56851240f-0">
            Anf. 22 CARINA HÄGG (s) replik:
          </note>
          <u who="carina_hagg_cdfd56" xml:id="i-caa300cbbb7eb6b8-1">
            <seg xml:id="i-7b1969364c6bfbf0-0">
              Fru talman! Det är angelägna geografiska områden som Göran Lennmarker
              lyfter fram från majoritetens sida. Men å andra sidan, när vi
              talar om samarbetet kring Medelhavet: Regeringen var arrangör
              av en stor konferens i Marocko. Men vår önskan att man där skulle
              ta upp de västsahariska kvinnornas situation har så långt jag
              kunnat utröna inte tagits till vara. Det är alltså fråga om vad
              man gör vid de möten man har. På samma sätt har jag ganska ofta
              konstaterat att man inte tar upp frågan om abort när man reser
              till Dublin eller Warszawa. Vi vet att abort är en viktig fråga
              och ser den som en mänsklig rättighet. Vi ser sambanden mellan
              begränsningar av eller totalförbud mot abort och en problematik
              med skador för kvinnor och mammadödlighet. Det gäller att man
              använder de instrument man har. Tycker Göran Lennmarker som vi
              att abort är en mänsklig rättighet? Då har vi ett konkret ställningstagande.
            </seg>
          </u>
          <note type="speaker" xml:id="i-8ad82c589d07ebfc-0">
            Anf. 23 GÖRAN LENNMARKER (m) replik:
          </note>
          <u who="goran_lennmarker_42b86f" xml:id="i-69b3a827f5440214-2">
            <seg xml:id="i-800b5ba625e95ec0-0">
              Fru talman! Carina Hägg vet mer än många andra om vårt engagemang
              i internationella organisationer. Carina Hägg är själv aktiv i
              Europarådet, som är en av de organisationer som tillsammans med
              OSSE och andra verkar för mänskliga rättigheter på alla områden,
              inklusive kvinnors rätt. Om man verkar för mänskliga rättigheter
              i allmänhet innebär det att man också verkar för kvinnors och
              för den delen barns rättigheter också. Vi särskiljer inte detta,
              utan ser det som en central del. Ofta är det de mest utsatta grupperna
              som tjänar mest på ett starkt engagemang för mänskliga rättigheter.
              Vi verkar för detta, och det har jag uppfattat att vi har gjort
              gemensamt genom åren och decennierna genom ett starkt engagemang
              i dessa internationella organisationer. Detta finns kvar, och
              jag tycker att det vore synd att utmåla det här som en stor skillnad.
            </seg>
            <seg xml:id="i-f937e8bd8018fb9c-0">
              Sexuell och reproduktiv hälsa har om jag minns rätt varit en
              prioriterad del inom ramen för det svenska biståndet länge och
              är det fortfarande.
            </seg>
          </u>
          <note type="speaker" xml:id="i-791309f3bc7e470e-0">
            Anf. 24 CARINA HÄGG (s) replik:
          </note>
          <u who="carina_hagg_cdfd56" xml:id="i-caa300cbbb7eb6b8-2">
            <seg xml:id="i-3da16270781ab802-0">
              Fru talman! Jag konstaterar att Göran Lennmarker inte svarar
              på min fråga om man från majoritetens sida ser abort som en mänsklig
              rättighet. Då har vi en skillnad här.
            </seg>
            <seg xml:id="i-6be13c9ed7f625a7-0">
              De politiska blocken drar alltmer isär. Vi kan ibland hitta gemensamma
              ståndpunkter på ett konstruktivt sätt där vi finns utanför Sveriges
              gränser, men det är inte alltid så. Ibland drar det också där
              åt andra hållet, och man ser en ökad splittring.
            </seg>
            <seg xml:id="i-311ee7c945ddb4ab-0">
              Det är inte en slump att den moderata delegationen till Europarådet
              aktivt röstade för och bidrog till att den grupp som man tillhör
              i dag har en mycket konservativ gruppledare i Volanti från Italien
              som inte står bakom FN-dokument som vi kommit fram till gemensamt
              som Pekingdokumenten.
            </seg>
            <seg xml:id="i-3bf6ae081feb7c5b-0">
              Det speglar också vilken grundsyn man har när man väljer sina
              samarbetspartner. Vi ser gång på gång att skillnaden är större
              när vi betraktar politiken utanför vårt lands gränser där det
              finns en ökad synlighet och granskning.
            </seg>
          </u>
          <note type="speaker" xml:id="i-2d8c5d7c753b01a1-0">
            Anf. 25 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-66d6d01a6ad89534-2">
            <seg xml:id="i-b8e74ba5b57cddb0-0">
              Fru talman! Jag kände att jag måste begära replik på Carina Häggs
              inlägg. På något sätt känner jag det som att hon är ett offer
              för sin egen mytbildning när hon tar upp de stora konfliktytorna
              på jämställdhetsområdet.
            </seg>
            <seg xml:id="i-b8d7c57a9b3b3b3c-0">
              Jag vet inte om Carina Hägg inte hörde när utrikesministern föredrog
              utrikesdeklarationen. Där pekade man på att försvaret av de mänskliga
              rättigheterna är en grundsten i svensk utrikespolitik. Vi verkar
              för att stödja MR-förespråkare runt om i världen. Det handlar
              inte om att exkludera någon. Det handlar om att jobba för dem
              runt om i världen. Där lyfte man särskilt fram Dawit Isaak.
            </seg>
            <seg xml:id="i-4ec2add43a0c9e69-0">
              Fru talman! Det handlar likaså om resolutionerna 1325 och 1820.
              Jämställdhetspolitiken är central i millenniemålen och i fattigdomsbekämpning.
              Jag hörde om jämställdhetspolitik på många områden. Hur kommer
              det sig att just Carina Hägg inte hör och inte vill ta till sig
              de signalerna?
            </seg>
          </u>
          <note type="speaker" xml:id="i-ce96e02eb5e54c07-0">
            Anf. 26 CARINA HÄGG (s) replik:
          </note>
          <u who="carina_hagg_cdfd56" xml:id="i-caa300cbbb7eb6b8-3">
            <seg xml:id="i-3a4f10304d96ab2d-0">
              Fru talman! Jag hade tänkt att hålla ett helt annat tal. Jag
              trodde att vi skulle få en helt annan utrikespolitisk deklaration
              från majoriteten. Jag känner en besvikelse över att de utfästelser
              som man har gjort i medierna inte blev en realitet här.
            </seg>
            <seg xml:id="i-b1262be899a16456-0">
              Jag hade hoppats att vi här skulle stå mycket enigare. Faktum
              är att det könsgap vi ser i den inhemska politiken finns i allt
              större utsträckning också i vår utrikespolitik. Det måste vi kunna
              lyfta fram här.
            </seg>
            <seg xml:id="i-67d9c5a73ff49d7e-0">
              Det är alltmer känt bland dem som betraktar Sveriges politik.
              Jag möter det. De frågorna måste också Kerstin Lundgren från Centerpartiet
              möta. Vad har hänt i Sverige? Varför stöder ni inte detta längre?
            </seg>
            <seg xml:id="i-a104527eefb60ed2-0">
              Det gäller framarbetade konventioner mot genderbaserat våld.
              Varför försöker Sverige förstöra det arbetet? Nu räddades det
              av Spanien och parlamentariska aktiviteter. Den förändrade bilden
              måste också lyftas in i den här kammaren.
            </seg>
            <seg xml:id="i-da51db9cfa3251b9-0">
              Det är klart att jag är bekymrad över att Centerpartiet ser som
              sitt mandat att försvara en politik som står för en ökad ojämställdhet
              som numera är alltmer känd.
            </seg>
          </u>
          <note type="speaker" xml:id="i-4fb87ac9cdef8a91-0">
            Anf. 27 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-66d6d01a6ad89534-3">
            <seg xml:id="i-2a7f879724a3e860-0">
              Fru talman! Måhända är det så att Carina Hägg talar om sin egen
              politik. När jag hörde Carl Bildt föredra regeringens utrikespolitik
              hörde jag på många områden ordet jämställdhet. Jag hörde det inte
              när det gäller Socialdemokraternas egen politik. Jag får väl leva
              med det
            </seg>
            <seg xml:id="i-c7b8ea1c46dad618-0">
              Vi kan bocka av punkt efter punkt i den svenska utrikespolitiken
              när det gäller insatser för MR-försvarare, att bekämpa fattigdom,
              som drabbar kvinnor hårdast, sexuell och reproduktion hälsa och
              andra områden. Vi har en stark tydlighet i de delarna.
            </seg>
            <seg xml:id="i-6f4970ad22213328-0">
              Jag hör uppenbarligen, till skillnad från Carina Hägg, en tydlig
              signal om att Sverige går i täten när det gäller jämställdhetsarbetet.
              Jag hade så sent som för bara någon vecka sedan en diskussion
              i Afghanistan om detta.
            </seg>
          </u>
          <note type="speaker" xml:id="i-bbf0716aff20305d-0">
            Anf. 28 CARINA HÄGG (s) replik:
          </note>
          <u who="carina_hagg_cdfd56" next="cont" xml:id="i-57aafa5f06399f1d-0">
            <seg xml:id="i-b5d5b7a9293907ec-0">
              Fru talman! Kerstin Lundgren representerar ett parti som från
              början stödde sexköpslagen. Nu har man tagit den ledande rollen
              i att bedriva krypskytte mot en sådan riktig grundläggande lagstiftning.
            </seg>
            <seg xml:id="i-a7991c5f689f9958-0">
              Vi rödgröna vill i dag se att den lagen sträcker sig till andra
              länder just för att motsvara de krav som finns från Försvarsmakten
              och ge den stöd att arbeta utifrån sina uppförandekoder.
            </seg>
            <seg xml:id="i-91a59b7adbf7428e-0">
              Ställer Kerstin Lundgren och Centerpartiet upp på det kravet
              här i dag? Vill du se en sådan lagstiftning? Vill du att vi följer
              efter Norge och Island och tar in vad man har sagt också i Storbritannien
              under senare tid?
            </seg>
            <seg xml:id="i-45bce07f59fb65b5-0">
              (ANDRE VICE TALMANNEN: Vi får betrakta Carina Häggs frågor som
              retoriska.)
            </seg>
          </u>
          <note xml:id="i-a5a1b6b6bf290024-0">
            Anf. 29 CECILIA WIGSTRÖM i Göteborg (fp):
          </note>
          <u who="carina_hagg_cdfd56" prev="cont" xml:id="i-c4b28c147b4f5727-0">
            <seg xml:id="i-0b65e0f40a6604d6-0">
              Fru talman! Varje svensk vet numera vem journalisten Dawit Isaak
              är. Flera hundra tusen har skrivit under protestlistor med krav
              på hans frigivning från eritreanskt fängelse. Men ännu är inte
              väntan över för Dawit eller hans fru och tre barn i Göteborg.
              Den olidliga, oroliga och omänskliga väntan har varat i mer än
              åtta år, bara för att han hade en egen åsikt.
            </seg>
            <seg xml:id="i-ca42caf1eaf71cc5-0">
              Situationen i Eritrea är grym. Enligt Reportrar utan gränser
              sitter lika många journalister i fängelse där som i Kina. Fyra
              av de 30 journalister som har fängslats har avlidit av de rysliga
              fängelseförhållandena. Runt 3 000 människor sitter fängslade på
              grund av sin religiösa tro. Kollektiv bestraffning tillämpas genom
              att armédesertörers hela familjer fängslas. I princip all samhällelig
              verksamhet är förbjuden.
            </seg>
            <seg xml:id="i-40d6299377027bf2-0">
              Dagen innan julafton kom dock en liten julklapp, den säkerhetsresolution
              jag håller i min hand. FN agerar nu mot Eritrea. Den 23 december
              antog säkerhetsrådet resolution 1907 mot Eritrea för dess understöd
              till terroristgrupper som Al-Shabaab som förhindrar fred i Somalia
              och hela regionen. Resolutionen innebär att FN har beslutat om
              ett vapenembargo mot Eritrea. I resolutionen ingår också att FN:s
              sanktionskommitté ska införa precis det som vi i riksdagens tvärpolitiska
              Dawit Isaak-grupp har efterlyst: För det politiska och militära
              ledarskapet införs rese- och viseringsförbud, och deras utländska
              tillgångar ska frysas.
            </seg>
            <seg xml:id="i-1b5a394368172b15-0">
              Fru talman! Det är dags att den eritreanske ledare Isaias Afewerki
              släpper sitt krampaktiga grepp om Eritreas folk och om Dawit Isaak.
            </seg>
            <seg xml:id="i-65df071ace8b946d-0">
              Det är dags att verkställa FN:s säkerhetsrådsresolution.
            </seg>
            <seg xml:id="i-76bf63933266f6f7-0">
              Det är dags att ännu fler skriver under protestlistorna och håller
              protestgrytan kokande. Dawit och hans familj behöver vår solidaritet
              för att orka kämpa vidare.
            </seg>
            <seg xml:id="i-ed6b33341aa0accf-0">
              Fru talman! Jag vill också ta upp ett annat land som engagerar
              mig mycket, nämligen Belarus eller som det också kallas Vitryssland.
              Vid mitt senaste besök i december förra året ledde jag en delegation
              från OSSE:s parlamentariska församling. Vi träffade representanter
              för civilsamhället och oppositionspartierna. De tecknade en dyster
              bild av utvecklingen. Den luft som hade blivit något lättare att
              andas under de senaste ett till två åren har åter igen blivit
              tyngre.
            </seg>
            <seg xml:id="i-578920c5a67eb14d-0">
              Mötet med Dmitrij Dasjkevitj gjorde ett starkt intryck på mig.
              Kontrasten mellan den varma, propra möteslokalen där vi möttes
              och den nya typ av förföljelse som denne ungdomsaktivist utsattes
              för var stor. Dmitrij blev i början av vintern kidnappad på öppen
              gata, intvingad i en bil, fick en huva körd över huvudet och mobil
              och dator konfiskerade. Sedan kördes han långt utanför Minsk.
              Det värsta under dessa timmar, berättade han, var hoten om att
              han skulle dödas och att han skulle tvingas gräva sin egen grav.
              Till slut blev han utsläppt långt ute i ödebygder i den bitande
              vinterkylan med en stång instucken i jackan från ärm till ärm
              för att försvåra hans rörelser. Det går inte att förställa sig
              hur det är att utsättas för en sådan psykisk tortyr, men detta
              är Dmitrijs verklighet, bara för att han har en egen åsikt.
            </seg>
            <seg xml:id="i-bc5592ba74ab5441-0">
              Fru talman! Det är dags för Lukasjenko att återupprätta demokratin
              i Belarus! Det är dags för EU att öka sin press på landet! Det
              är dags för ännu fler att få upp ögonen för det som hände Dmitrij
              och andra aktivister! Han och de andra behöver vårt stöd.
            </seg>
            <seg xml:id="i-035c98fdbe1744a8-0">
              Fru talman! Någon kanske undrar: Angår detta, som sker så långt
              borta, verkligen mig? Ska jag som bor här i Sverige bry mig?
            </seg>
            <seg xml:id="i-5cee93ccdfaff4f9-0">
              Svaret från Folkpartiet är ett tydligt ja. Det pågår en kamp
              i världen mellan liberalism och totalitarism, mellan frihet och
              förtryck och mellan demokrati och diktatur. Freedom House, en
              amerikansk tankesmedja som mäter frihetsgraden i världen konstaterar
              för fjärde året i rad att friheten i världen minskar. Den positiva
              trenden sedan murens fall är bruten. Förtryck och ofrihet ökar.
              Alarmklockorna ringer för oss som har lyckan att bo i en demokrati.
              Om 2030 år kanske supermakten med stort S ligger öster om oss
              och inte västerut. I en globaliserad värld kan vi inte undgå att
              påverkas i längden när världens största kommunistiska diktatur,
              Kina, blir allt mäktigare.
            </seg>
            <seg xml:id="i-f00ef9d74a102417-0">
              Om vi inte i framtiden vill vakna upp i ett land där vi fängslas
              bara för att vi har en egen åsikt måste vi redan i dag stå upp
              för att stoppa spridningen av diktatur. Därför, fru talman, angår
              Dawit Isaak och Dmitrij Dasjkevitj oss. Därför behöver vi en svensk
              och europeisk utrikespolitik som strategiskt sätter mänskliga
              rättigheter i centrum. Därför behöver vi ett Europa som växer
              sig starkare i världen.
            </seg>
          </u>
          <note xml:id="i-39dadbbc45e41c85-0">
            I detta anförande instämde Helena Bargholtz (fp).
          </note>
          <note type="speaker" xml:id="i-68f588ff0cf7054e-0">
            Anf. 30 ROSITA RUNEGRUND (kd):
          </note>
          <u who="rosita_runegrund_d92564" xml:id="i-73614fc2b035c72c-0">
            <seg xml:id="i-c11849048dd6353e-0">
              Fru talman! Situationen på Haiti har i dag nämnts här i debatten.
              Rubriken på Rädda Barnens artikel i gårdagens Svenska Dagbladet
              Sverige får inte svika Haitis barn lämnar ingen oberörd.
            </seg>
            <seg xml:id="i-ef029d66250dadb3-0">
              Sverige satsar på långsiktighet till Haiti genom stöd till FN
              men också genom EU. EU är en viktig kanal när det gäller rådsslutsatser.
              Sverige är pådrivande i det multilaterala biståndet. Det svenska
              engagemanget för de fattiga och utsatta i världen är omfattande
              genom det bistånd som Sverige ger. Men jag vill särskilt nämna
              här i dag att det största är enskilda människors engagemang, omsorg
              om släktingar i sina före detta hemländer och givmildhet till
              organisationer. Det visar på svenska folkets solidaritet.
            </seg>
            <seg xml:id="i-55fa7b044304cd78-0">
              Uppropet från Rädda Barnen om att låta barns rättigheter bli
              en prioriterad del av utrikespolitiken stämmer väl med regeringens
              politik när det gäller barns rättigheter i både utrikes- och inrikespolitiken.
            </seg>
            <seg xml:id="i-d1a441c599404440-0">
              Var femte sekund smittas någon i världen av hiv. Hiv/aids ödelägger
              hela ekonomier och samhällen. Unaids rapporterar att ungefär 33
              miljoner människor lever med hiv. Av dessa bor 22 miljoner i Afrika,
              söder om Sahara. Vi får inte sluta arbeta för att stoppa spridningen
              av smittan bara för att det kan tyckas som en utopi att lyckas.
              Men det kräver att världens politiska ledare arbetar aktivt med
              frågan. Även där är Sverige pådrivande. Vi har en aidsambassadör.
              Vi vet också att förväntningarna på Sydafrika är stora efter president
              Zumas tal den 1 december förra året.
            </seg>
            <seg xml:id="i-7bca970dd80ed6ec-0">
              De som drabbas hårdast är kvinnor och barn. Alltför många barn
              tvingas växa upp utan föräldrar. Sverige kan och ska vara en röst
              och är också dessa barns röst.
            </seg>
            <seg xml:id="i-4c8ec6c7598cd51f-0">
              Fortfarande finns det stigmatisering och tabun kring att vara
              hiv/aids-positiv. Det gör att människor ibland faktiskt föredrar
              att vara ovetande. Tabun måste brytas, jämställdhet främjas och
              fattigdom bekämpas. Det vi gör är målinriktat och bygger på att
              parlamentariker världen över tar sitt enskilda och gemensamma
              ansvar. Först då kan vi nå de resultat som krävs för att uppnå
              en aidsfri generation.
            </seg>
            <seg xml:id="i-0e85cf234ab89f6b-0">
              Vi måste ständigt påminna om de åtta millenniemål som världens
              länder har enats om och löftet om att halvera den extrema fattigdomen
              och öka levnadsstandarden till 2015. Det finanskrisen har lärt
              oss är att när det verkligen gäller finns det resurser. Det är
              för mig, fru talman, oacceptabelt att det går så sakta att nå
              millenniemålen. FN rapporterar att över en halv miljon kvinnor
              dör varje år i samband med graviditet eller förlossning. Hur många
              barn som mister sin mamma finns det inga siffror på.
            </seg>
            <seg xml:id="i-bc8af523a3f40209-0">
              Målet att mödradödligheten ska minska med tre fjärdedelar före
              2015 finns kvar. Allra värst vet vi att situationen är i södra
              Asien och i Afrika söder om Sahara. Sverige arbetar, och måste
              fortsätta att arbeta, för att nå millennieutvecklingsmålen. Solidaritet
              är inget ord som något politiskt parti äger. Solidaritet har inga
              landgränser. Kristdemokraterna menar att vi ska stå upp för de
              svagaste och stärka våra insatser. Jag välkomnar utrikesministerns
              ambition att bibehålla och öka biståndsnivåer. Det är centralt
              för att stödja utvecklingsländerna i att nå millenniemålen.
            </seg>
            <seg xml:id="i-a79b1dcd17122c08-0">
              Fru talman! Utbildning och arbete är en väg för att ta sig ur
              fattigdom. Det gäller såväl i den rika som i den fattiga världen.
              Undervisning och spridning av information om reproduktiv hälsa,
              om rättigheter och om familjeplanering ger resultat. Satsning
              på bra mödravård med välutbildad personal gör skillnad.
            </seg>
            <seg xml:id="i-a829b2a23bc0bf3f-0">
              Vi kristdemokrater arbetar för att sätta millenniemålens uppfyllande
              i allmänhet och kvinnors och barns rättigheter i synnerhet på
              agendan. För att nå resultat med det femte målet, som är att minska
              mödradödligheten, är kunskap och god mödrahälsovård helt grundläggande.
            </seg>
            <seg xml:id="i-a92a035f00114560-0">
              Fokus på kvinnor kan bidra till en större ekonomisk frihet och
              även öka förståelsen för mänskliga rättigheter. Riktade insatser
              på bland annat det sociala området och utbildningsområdet för
              att förbättra kvinnors och barns livssituation skulle också minska
              benägenheten att hamna i prostitution. Bistånd riktat till kvinnors
              hälsa och utbildning bidrar även till minskad människohandel,
              fru talman, eftersom kvinnor som blir offer för människohandel
              ofta kommer från utsatta miljöer där fattigdomen är utbredd.
            </seg>
          </u>
          <note type="speaker" xml:id="i-9643bc526158c88d-0">
            Anf. 31 KALLE LARSSON (v):
          </note>
          <u who="kalle_larsson_af99a5" xml:id="i-8c5436234787df68-0">
            <seg xml:id="i-9bcf1251d5138edd-0">
              Fru talman! Låt mig börja med att instämma i och hänvisa till
              det som Hans Linde tidigare har anfört här från kammarens talarstol.
            </seg>
            <seg xml:id="i-1510d0c5187ab6b6-0">
              Låt mig också välkomna de gemensamma besked som det rödgröna
              samarbetet i dag presenterar. Det är viktiga och tunga frågor
              som vi nu har visat att vi kan komma överens om. Det som någon
              talare tidigare sade är nog också rätt uppfattat: Det är en rödröd
              politik som nu presenteras.
            </seg>
            <seg xml:id="i-5439dbaaed8f92fe-0">
              Det är viktigt och värdefullt eftersom vi lever i en orättvis
              världsordning. En grundläggande förändring av maktordningen i
              världen måste sättas på agendan. Vi kan inte längre tro att vi
              med enkla medel kan göra någonting åt de oerhörda orättvisor,
              den fattigdom och den desperation som finns runt om i världen.
            </seg>
            <seg xml:id="i-6e56f2e9f728fc20-0">
              Framför allt måste inriktningen på utrikespolitiken vändas så
              att vi inte deltar i och legitimerar brott mot de mänskliga rättigheterna
              i namn av krig mot terrorismen, såsom fortfarande sker runt omkring
              oss i världen i dag.
            </seg>
            <seg xml:id="i-c5ac9e1149db30fb-0">
              Vi lever också i en osäker världsordning. Det tycks som om detta
              krig mot terrorismen, som trots presidentskifte i USA fortfarande
              bedrivs med någorlunda intensitet, har ersatt kapprustningen som
              gödde krigsindustrin under det kalla kriget. Nu är det i stället
              hotet från påstådda och verkliga terrorister som världen behöver
              väpna sig emot.
            </seg>
            <seg xml:id="i-1e9b2a07db36f740-0">
              De frågor som man måste ställa sig är: Går det att försvara de
              mänskliga rättigheterna genom att bryta mot dem? Är folkrätt verkligen
              ett folks rätt att bli ockuperat av en utländsk krigsmakt? Går
              det att bomba fram demokrati?
            </seg>
            <seg xml:id="i-bb927e983fedc55b-0">
              Svaret på frågorna är nej. Det är precis tvärtom. När man tar
              sig rätten att tillsätta och avsätta folkvalda och andra runt
              om i världen, som USA fortfarande gör, göder man i själva verket
              den terrorism man påstår sig vilja bekämpa. Man ökar grogrunden
              för människors desperation.
            </seg>
            <seg xml:id="i-24f372677ce19775-0">
              Fru talman! Jag tror att det är dags att inse det. Det är dags
              att det förs en utrikespolitik i det här landet som snarare är
              den motsatta och som underlättar människors egna strävanden att
              ta makten över sina liv och över demokratiska processer i sina
              egna länder.
            </seg>
            <seg xml:id="i-43a1539c3b7d8512-0">
              Kriget mot terrorismen har väl fått en av sina symboler i Guantánamo,
              det enorma fångläger som USA byggde upp och dit man skickade människor
              alldeles oberoende av om de var skyldiga till någonting eller
              inte. Guantánamo finns fortfarande kvar, och den svenska regeringen
              vägrar att ens göra det lilla vi kan för bidra till stängningen.
              Just nu sitter ett fyrtiotal personer på Guantánamo som är oskyldiga
              till allt de anklagas för. Det är till och med så att de inte
              längre anklagas för någonting. Inte ens USA har några anklagelser
              kvar mot dessa personer. Men de kan inte åka tillbaka till sina
              hemländer, därför att där är de inte välkomna. Land efter land
              i EU har nu tagit emot en, två eller tre personer, men den svenska
              regeringen vägrar fortfarande. Vad är det som är så farligt med
              att ge möjlighet till upprättelse för människor som falskeligen
              har anklagats för att vara terrorister?
            </seg>
            <seg xml:id="i-7716d010f5f695e1-0">
              Fru talman! Jag vill också säga något om Afghanistan. Vi vet
              hur verkligheten där ser ut. Söndagen den 7 februari nåddes vi
              av den tragiska nyheten att två svenska officerare och en lokalanställd
              tolk hade dödats i Afghanistan och ytterligare en svensk soldat
              skadats. Vi vet att det innebär ett risktagande att skicka svenska
              soldater till internationella insatser. Det har inte hindrat att
              vi i Vänsterpartiet vid en lång rad tillfällen har ställt oss
              bakom ett svenskt deltagande i internationella insatser, bland
              annat i Tchad, Kosovo, Somalia, Bosnien, Kongo och flera länder,
              men vi vill inte skicka svenska män och kvinnor till livsfara
              i ett krig i Afghanistan som vi menar aldrig kommer att kunna
              vinnas.
            </seg>
            <seg xml:id="i-ae35d6aa21147d69-0">
              Den dödliga attacken utanför Mazar-i-Sharif påminner oss än en
              gång om att säkerhetsläget i Afghanistan, även i de fyra provinser
              där svenska soldater finns, har försämrats. De som drabbats allra
              värst är de civila afghanerna. Under 2009 dödades 2 412 civila
              afghaner. Det är betydligt fler än året innan.
            </seg>
            <seg xml:id="i-f35daa52def16864-0">
              Jag tror att vi måste vara tydliga. Engagemanget i Afghanistan
              ska inte överges. Sverige behöver göra viktiga insatser, men de
              ska vara civila. Vi måste överge strategin att det går att bomba
              fram demokrati och mänskliga rättigheter i Afghanistan och i stället
              börja verka för att med civila medel, bistånd och utbildning bygga
              fred i Afghanistan.
            </seg>
            <seg xml:id="i-8b5b8bf0e651e16b-0">
              Fru talman! Det var någon på den borgerliga sidan som sade att
              den gemensamma politik som de rödgröna nu har presterat var en
              kraftfull förskjutning åt vänster. Det är precis vad som behövs
              i svensk utrikespolitik. En annan utrikespolitik är möjlig, den
              kommer att genomföras och den är rödröd.
            </seg>
          </u>
          <note type="speaker" xml:id="i-9e18fb055ae33567-0">
            Anf. 32 GÖRAN LINDBLAD (m) replik:
          </note>
          <u who="goran_lindblad_7c98b1" xml:id="i-f5ebf84f3c8dad3c-0">
            <seg xml:id="i-0c55ab1cb571f867-0">
              Fru talman! Kalle Larsson gör mig inte besviken. Kalle Larsson
              bekräftar att den samlade oppositionens politik är ett redigt
              steg åt vänster. Det är skönt att få dokumenterat här i riksdagens
              kammare att det är precis så det är. Jag tyckte att jag redan
              under Urban Ahlins huvudanförande hörde att det var ett stort
              steg åt vänster. Det är bra att veta det.
            </seg>
            <seg xml:id="i-53787e86667770c0-0">
              Därför finns ännu större skäl att svenska folket i det kommande
              valet väldigt noga granskar oppositionen. Det är ett kliv åt vänster,
              men det är ett ganska innehållslöst kliv åt vänster. Det är bara
              i ett fåtal frågor som man har lyckats ena sig.
            </seg>
            <seg xml:id="i-77a292ebf63d8da3-0">
              Det viktigaste för Kalle Larsson är tydligen att Sverige inte
              solidariskt ska ställa upp med andra soldater i Afghanistan. I
              stället ska vi låta officerare och soldater från andra länder
              bli dödade, medan vi ska göra andra insatser. Jag tycker inte
              att det är ett tecken på internationell solidaritet att stå vid
              sidan om. Vi ska givetvis också göra de civila insatserna, men
              det behövs en militär insats i Afghanistan.
            </seg>
          </u>
          <note type="speaker" xml:id="i-043adf04bfd21ab2-0">
            Anf. 33 KALLE LARSSON (v) replik:
          </note>
          <u who="kalle_larsson_af99a5" xml:id="i-8c5436234787df68-1">
            <seg xml:id="i-ae176f9ba113a4b9-0">
              Fru talman! Jag är osäker på vad frågan egentligen bestod i.
              Jag tror att man ska se det så att Göran Lindblad försöker göra
              två saker samtidigt. Å ena sidan säger han att de rödgröna inte
              har presenterat någonting, och å andra sidan säger han att det
              är en kraftfull förskjutning åt vänster. Jag är lite osäker på
              hur han får det att gå ihop. Verkligheten är att det är en förskjutning
              åt vänster. Det är inget konstigt att en rödgrön majoritet kommer
              att föra en mer vänsterinriktad politik än vad en högerregering
              har gjort. Det borde säga sig självt rent semantiskt.
            </seg>
            <seg xml:id="i-f0e7207852dc5fa5-0">
              Sanningen är också att det är betydande besked som ges. På 64
              punkter ger vi klara besked. Några är mer otydliga, men det är
              många skarpa och tunga besked. Vi får väl göra så att Göran Lindblad
              läser igenom hela överenskommelsen, och sedan får han återkomma
              med vilken inställning han har.
            </seg>
            <seg xml:id="i-07e564f59a0402de-0">
              Jag vill vara väldigt tydlig när det gäller Afghanistan. Vi ska
              inte överge Afghanistan. Vi ska finnas på plats, men man bombar
              inte fram demokrati. Det är inte genom ockupation och soldater
              som demokrati byggs. Det är vårt klara svar.
            </seg>
          </u>
          <note type="speaker" xml:id="i-d1a9bb130cc97aa9-0">
            Anf. 34 GÖRAN LINDBLAD (m) replik:
          </note>
          <u who="goran_lindblad_7c98b1" xml:id="i-f5ebf84f3c8dad3c-1">
            <seg xml:id="i-27e2da6879af8c98-0">
              Fru talman! Det är klart att det inte var någon fråga, Kalle
              Larsson. Det var mer ett konstaterande. Jag håller fortfarande
              med om att det är ett kraftigt steg åt vänster, men de här 64
              punkterna har bara bitvis ett innehåll. Vi kommer givetvis att
              granska dem och komma tillbaka med kritiken vid ett senare tillfälle.
            </seg>
            <seg xml:id="i-a2d63c15d1f84892-0">
              Det är ingen som helst tvekan om att vi har en regering som i
              dag har en enig utrikespolitik. Vi har en opposition som är starkt
              splittrad i många frågor, och vänstervridningen går i första hand
              ut på att man ska krama regimer som Chávez och att man inte ska
              vara lika tydlig mot andra vänsterregimer i världen. Det finns
              en påtaglig oenighet mellan oppositionspartierna om vad man ska
              göra utom i vissa traditionella frågor där vi dessutom kan finna
              en total svensk enighet.
            </seg>
            <seg xml:id="i-b82a0ce13808a58f-0">
              Jag vill gratulera Kalle Larsson till att ha dragit Socialdemokraterna
              så långt åt vänster.
            </seg>
          </u>
          <note type="speaker" xml:id="i-ab4b8809296b7c01-0">
            Anf. 35 KALLE LARSSON (v) replik:
          </note>
          <u who="kalle_larsson_af99a5" xml:id="i-8c5436234787df68-2">
            <seg xml:id="i-1b1a84655788d8bc-0">
              Fru talman! Jag tackar för gratulationen. Men det är inte fullt
              så enkelt, utan det är en gemensam överenskommelse mellan tre
              partier. Det retoriska försök som delvis ligger bakom Göran Lindblads
              argumentation, det vill säga att det bara skulle vara Vänsterpartiets
              förtjänst att det ser ut som det gör, skulle till och med jag
              erkänna är lite överdrivet.
            </seg>
            <seg xml:id="i-ace847fca7320398-0">
              Jag tror att jag återigen får uppmana Göran Lindblad att läsa
              överenskommelsen. Jag förstår att han inte har hunnit med det.
              Den presenterades nu på morgonen. Den beskrivning som Göran Lindblad
              nu gör av överenskommelsen är grundfalsk. Det finns inget ursäktande
              för några övergrepp från några regimer. Det finns inget allmänt
              kramande av någon.
            </seg>
            <seg xml:id="i-9471735c3900569c-0">
              Vi vill föra en utrikespolitik som är progressiv och solidarisk
              och som ger förutsättningar för utveckling och mänskliga rättigheter
              runt om i hela världen. Det är väl det som Göran Lindblad här
              kallar för en vänstervridning.
            </seg>
          </u>
          <note type="speaker" xml:id="i-da21f4afeddf8c42-0">
            Anf. 36 PETER RÅDBERG (mp):
          </note>
          <u who="peter_radberg_980aa0" xml:id="i-495b8c5c8dcabf90-0">
            <seg xml:id="i-0e110aa8e09f95d7-0">
              Fru talman! För drygt en vecka sedan omkom två svenska officerare
              i Afghanistan. Den tragiska händelsen sade vår utrikesminister
              inte ett ord om. Jag tycker att det är skandal.
            </seg>
            <seg xml:id="i-aa2408e7cf07b539-0">
              Sverige har den senaste tiden dragits allt längre och längre
              in i ett krig tillsammans med Nato och USA som inte kan vinnas.
              Det har nu även USA:s general och Barack Obamas högsta chef i
              Afghanistan, McChrystal, insett efter åtta års krig. USA har nu
              kommit till insikt om att man måste vinna folkets hjärta om man
              ska lyckas med den här typen av krig. Den insikten välkomnas.
              Vi får hoppas att den inte har kommit för sent.
            </seg>
            <seg xml:id="i-1e415a95ad7439fb-0">
              I fredags begärde Miljöpartiet partiöverläggningar om det nya
              säkerhetsläget för den svenska styrkan i Afghanistan. Anledningen
              är medieuppgifter om att USA kommer att stationera ett stort antal
              soldater i det område som Sverige ansvarar för och i det närliggande
              tyska PRT-området i Kunduz. I tyska Der Spiegel återfinns röster
              som ställer frågan på vilket sätt de amerikanska styrkornas närvaro
              kommer att påverka den tyska insatsens roll och uppdrag. Frågetecken
              reses om på vilket sätt säkerhetssituationen för de tyska trupperna
              kommer att påverkas eller om de amerikanska trupperna helt och
              hållet kommer att ta över ansvaret för tyskarnas område.
            </seg>
            <seg xml:id="i-90efae53745c1a70-0">
              Tyska försvarsmakten, Bundeswehr, förväntar sig att de amerikanska
              trupperna, utöver träning av afghanska styrkor, envetet kommer
              att jaga talibaner och extremister från al-Qaida i regionen detta
              i en region där även svenska soldater befinner sig. Den typ av
              diskussion som förs i tyska medier finns över huvud taget inte
              bland svenska politiker eller i svenska medier. Man kan därför
              förvänta att den svenska styrkans uppdrag kommer att förändras
              och säkerhetsläget försämras med den amerikanska styrkans närvaro.
            </seg>
            <seg xml:id="i-61fe26f62db90c57-0">
              Miljöpartiet konstaterar att den borgerliga regeringen inte har
              informerat riksdagen om det nya säkerhetsläget. Mot denna bakgrund
              har Miljöpartiet begärt partiöverläggningar.
            </seg>
            <seg xml:id="i-03b8f57dfb81f615-0">
              Regeringen anklagar oss rödgröna för att vi är splittrade i Afghanistanfrågan.
              Folkpartiet gick ut i slutet av förra veckan med ett krav på att
              öka den svenska Afghanistanstyrkan med 20 procent. Det tog den
              moderatledda regeringen endast två timmar att avslå Folkpartiets
              begäran om truppökning.
            </seg>
            <seg xml:id="i-d6c65bc3676760ca-0">
              Folkpartiet vill också Natoansluta Sverige och militarisera Gotland.
              Den moderatledda regeringen har sagt nej även till dessa krav
              från Folkpartiet. Sprickan i regeringen i försvars- och säkerhetspolitiken
              är betydande, något som de försöker dölja så gott det går.
            </seg>
            <seg xml:id="i-73e6c7d89c98b8af-0">
              Fru talman! Det blev lite patetiskt att höra hur Fredrik Malm,
              som nu tyvärr har lämnat lokalen, försökte göra någon form av
              vänsterspöke. Göran Lindblad från Moderaterna försökte sig på
              ett liknande konststycke alldeles nyss. Man kan tydligen inte
              attackera oss på sakliga grunder.
            </seg>
            <seg xml:id="i-93aba4a392c28cc2-0">
              Fru talman! Ryssland är en viktig granne till både Sverige och
              EU. Vi måste skapa en konstruktiv och långsiktig relation med
              Ryssland. Relationen med Ryssland är viktig, inte minst ur såväl
              säkerhetspolitisk och miljömässig som ekonomisk synvinkel.
            </seg>
            <seg xml:id="i-88eb86198d458057-0">
              Vi, de rödgröna, säger samstämmigt nej till en rysk-tysk fossilgasledning
              på Östersjöns botten. Det är obegripligt att regeringen sade ja
              till gasledningen. Det visar tydligt att regeringen inte har lagt
              någon stor vikt vid Östersjöfrågorna. Bygget av gasledningen kommer
              att betyda allvarliga miljörisker i ett mycket känsligt havsmiljöområde.
              Varje ny miljardinvestering i naturgas försenar också europeiska
              investeringar i förnybar, alternativ energi och ger Ryssland ökade
              möjligheter att använda energi som påtryckningsmedel.
            </seg>
            <seg xml:id="i-f7500cef9dc35538-0">
              I och med ett godkännande av gasledningen har den borgerliga
              regeringen öppnat för naturgasanvändning i Sverige. Det skulle
              göra Sverige mer beroende av fossila bränslen för sin energiförsörjning.
              En utbyggd gasledning och ökade oljetransporter gör Östersjön
              till ett område med stora ekonomiska, strategiska och säkerhetspolitiska
              intressen. Det är viktigt att Ryssland inte kan använda gasledningen
              som en förevändning för att öka den militära närvaron i Östersjön.
              För alla länder runt Östersjön är det därför viktigt med en civil
              gemensam övervakningsmekanism som tillgodoser alla parters behov.
            </seg>
            <seg xml:id="i-23efc21a9240216f-0">
              Fru talman! Konflikten mellan Israel och Palestina tycks aldrig
              ta slut. Den är nu inne på sitt åttonde decennium. Krig och militärt
              våld är aldrig lösningen på ett problem, så inte heller mellan
              Israel och Palestina. Endast diplomatiska fredsförhandlingar där
              alla relevanta parter deltar kan leda till fred och säkerhet.
            </seg>
            <seg xml:id="i-d1a522150cd24cea-0">
              Israel är en ockupationsmakt och den starkaste parten i konflikten,
              och har därför ett större ansvar. Palestinska myndigheter och
              Hamas har naturligtvis också ett ansvar att respektera ingångna
              avtal, avstå från våld, erkänna staten Israel samt respektera
              internationell humanitär rätt för mänskliga rättigheter.
            </seg>
          </u>
          <note type="speaker" xml:id="i-3c101eb5448fbb7d-0">
            Anf. 37 KENT HÄRSTEDT (s):
          </note>
          <u who="kent_harstedt_132546" xml:id="i-0ccd37b574adb11e-0">
            <seg xml:id="i-ee44706d0e9babaf-0">
              Fru talman! Jag tänkte ta tillfället i akt när vi hade biståndsministern
              i kammaren, men jag missade tydligen chansen, för hon har hunnit
              försvinna. Men det finns ju andra representanter för inte minst
              Moderaterna, som ju är de som kontrollerar Utrikesdepartementet
              och utrikespolitiken med bland annat biståndspolitiken.
            </seg>
            <seg xml:id="i-fce99127ec26dc9a-0">
              Vi har haft en mandatperiod där biståndsministern har pratat
              mycket om ordning och reda. Det är begrepp som det är svårt för
              någon att vara emot eller kritisera. Men som många av er har uppmärksammat
              den senaste tiden är det ordning och reda man skulle önska sig
              när det gäller just biståndsministern och regeringens relationer
              till våra biståndsmyndigheter.
            </seg>
            <seg xml:id="i-9b1b77f93c882775-0">
              Förutom den bild av svenskt bistånd som har målats upp har vi
              som följer på nära håll dessa frågor under en längre tid kunnat
              uppmärksamma vilken oordning det snarast är och vilka dåliga relationer
              och dålig känsla många av dem som jobbar med svenskt bistånd har
              i dag.
            </seg>
            <seg xml:id="i-77a1895f309f8526-0">
              När Riksrevisionen för något år sedan kritiserade Sida, vår stora
              biståndsmyndighet, som kanaliserar ungefär hälften av de skattemedel
              som går till bistånd, uttalade sig statsministern samma dag för
              övrigt den enda gång jag har hört talas om att han har uttalat
              sig i biståndsfrågor och sade: Det har jag länge misstänkt. Det
              handlade om på vilket sätt Sida kanaliserar bistånd genom enskilda
              organisationer. Även biståndsministern gick naturligtvis loss
              i det här sammanhanget.
            </seg>
            <seg xml:id="i-38721a9c3dd9e5a3-0">
              Vi har haft en länge pågående konflikt mellan Utrikesdepartementet
              och Sida när det gäller ambassadkostnader. Som vi i den rödgröna
              oppositionen många gånger har påpekat har vi sett hur man tar
              alltmer av biståndet och använder det till andra saker, bland
              annat till ambassadkostnader. Detta är inte oskäligt så länge
              det har en direkt koppling till biståndsverksamhet, men frågan
              är hur det egentligen ser ut. Här råder i dag en total oklarhet.
              Sida får kontinuerligt inbetalningskort från Utrikesdepartementet,
              och beloppen sväller år från år. I år är summan 40 miljoner mer
              än förra året. Nu har Sida satt ned foten och sagt: Vi klarar
              inte detta. Det spräcker vår budget om det fortsätter på det här
              sättet.
            </seg>
            <seg xml:id="i-b54e5637456578d5-0">
              Jag ska återkomma till den frågan.
            </seg>
            <seg xml:id="i-c8b2dd8adaac02b0-0">
              På Sida har vi chefer som lämnar. Och just nu pågår en översyn.
              Bara ett och ett halvt år efter det att man från regeringens sida
              beslöt att avskaffa Sidas styrelse och i stället tillsätta ett
              insynsråd fick jag själv ett samtal, i december, från Utrikesdepartementet.
              Man sade: Vi är bara beredda att förlänga mandatet för er som
              sitter i insynsrådet fram till den sista juni. För vi vill nu
              göra en ny översyn och se ifall man ska gå tillbaka till styrelse
              igen.
            </seg>
            <seg xml:id="i-331ed0b782bdf987-0">
              Sida håller inte budgeten, har det visat sig under hösten. Häromveckan
              hade regeringen ett extrainkallat sammanträde för att köra över
              Sidas ledning. I tidningar kunde vi läsa: Minister stoppar Sidas
              sparplaner.
            </seg>
            <seg xml:id="i-9c1b119734ead4d4-0">
              Biståndsmyndigheten Sida ville temporärt dra in två tjänster
              jag tror att det är två i Afghanistan och en i Irak för att klara
              sin budget. Detta är inte alls ovanligt när det gäller Sidas besättningar
              av poster i utlandet. Man kan temporärt ha vissa platser vakanta.
            </seg>
            <seg xml:id="i-5fe87ac6f7747083-0">
              Jag sade då att detta är ett sorgligt slut på en konflikt mellan
              Sida och biståndsministern. Man drar egentligen ned klimatet för
              samarbete mellan biståndsministern och den viktigaste myndigheten
              för bistånd i Sverige till en lågvattennivå. På regeringens extrainkallade
              sammanträde fattade man beslut på individnivå för tre personer.
            </seg>
            <seg xml:id="i-b9b22757f52632db-0">
              Annat är det när det gäller Swedfund, en annan av våra myndigheter.
              När det gäller den myndigheten gosas det. När de fick kritik från
              Riksrevisionen för att de inte hade en tydlig fattigdomsbekämpande
              målsättning var det tyst från biståndsministern. När Swedfund
              fick kritik för att man placerade pengar i skatteparadis svarade
              biståndsministern med tystnad. Och när en skandal uppdagades om
              att man hade använt svenska skattemedel i något som heter Swedmilk
              i Makedonien svarade biståndsministern inte bara med tystnad,
              utan alla dokument som berör det hela hemligstämplades.
            </seg>
            <seg xml:id="i-370d4ed8d2600ab6-0">
              Men medierna fortsätter i sin strävan efter att få reda på vad
              som faktiskt har hänt. Häromveckan lämnade Sveriges Radio faktiskt
              in en överklagan till Utrikesdepartementet. Det är en begäran
              om att få ta del av handlingar samt begäran om omprövning av sekretess.
              Man accepterar inte att det bara är att gå på och kritisera Sida
              kors och tvärs och att det, när det är någonting som börjar brännas
              nära biståndsministern själv, är tystnad och hemligstämpel som
              gäller.
            </seg>
            <seg xml:id="i-298693c4de2b6459-0">
              Det vore ganska intressant om representanter från framför allt
              Moderaterna klart och tydligt kunde redovisa: Varför agerar man
              så olika? På vilket sätt vill man reparera relationerna med Sida,
              som ju är den viktigaste myndigheten när det gäller att kanalisera
              svenska skattepengar genom bistånd?
            </seg>
          </u>
          <note type="speaker" xml:id="i-a9042d83217d2415-0">
            Anf. 38 CHRISTIAN HOLM (m):
          </note>
          <u who="christian_holm_6f4d76" xml:id="i-7798d6fc4f2688fd-0">
            <seg xml:id="i-d05bae0e391b7505-0">
              Fru talman! Det är bra att vi i dag har en omfattande debatt
              om Sveriges utrikespolitik och därmed vår roll i världen. Vi har
              en utrikesminister som har varit mycket aktiv. Han har som synes
              rest en hel del. Och före, under och efter det svenska EU-ordförandeskapet
              har han stärkt Sveriges utrikespolitiska röst såväl inom EU som
              i övriga världen.
            </seg>
            <seg xml:id="i-f5d3043c23b88d32-0">
              Detta har ibland kritiserats, och det har misstänkliggjorts.
              Jag minns förra årets utrikespolitiska debatt när Urban Ahlin
              stod här i talarstolen och raljerade över den utrikespolitiska
              deklarationen och om att Carl Bildt i årets debatt, 2010, inte
              skulle stå i talarstolen som utrikesminister utan ha ett annat
              arbete. Han kallade den utrikespolitiska deklarationen för en
              jobbansökan.
            </seg>
            <seg xml:id="i-04fe75ee51d13b28-0">
              Det är väl med glädje vi kan konstatera att Urban Ahlin även
              i detta fall hade fel. Man kan faktiskt vara en engagerad utrikesminister
              som är aktiv, knyter internationella kontakter och stärker Sveriges
              röst i världen på grund av att man som utrikesminister har uppfattat
              att det ingår i rollen som minister.
            </seg>
            <seg xml:id="i-d01a71348dfd31f9-0">
              Från alliansens sida vill vi ha en tydlig svensk röst i världen
              och inom EU. Det handlar om att skapa och föra en politik som
              leder till utveckling och tillväxt och om att aktivt arbeta för
              demokratisk utveckling och för att motarbeta brott mot mänskliga
              rättigheter. Det handlar om att vara närvarande i världen. Det
              handlar om vår närvaro i Afghanistan under den Natoledda och FN-stödda
              internationella insatsen, där våra svenska soldater också tjänstgör.
            </seg>
            <seg xml:id="i-d0ddc72e8e5ef52a-0">
              När det gäller vårt deltagande i de internationella insatserna
              finns det en stark enighet inom alliansen men också mellan oss
              och Socialdemokraterna och till och från mellan oss och Miljöpartiet.
              De som sticker ut och går mot strömmen är Vänstern och Hans Linde.
              De vill ta hem styrkorna från Afghanistan. Var är då den eniga
              rödgröna uppfattningen, som vi har hört så mycket om i dag från
              talarstolen?
            </seg>
            <seg xml:id="i-e325c0906830c767-0">
              Det är viktigt att vi ger ett brett stöd till våra trupper, till
              de unga tjejer och killar som befinner sig i Afghanistan och gör
              viktiga insatser för freden i Afghanistan och för civilbefolkningen
              i Afghanistan. De förtjänar stöd och uppbackning och framför allt
              tydliga besked. Det ger alliansen. Tack så mycket för stöd också
              från Socialdemokraterna och i det här läget från Miljöpartiet!
            </seg>
            <seg xml:id="i-706cfe5b7fb96898-0">
              Men vad säger de rödgröna? Vilken politik är det som kommer att
              gälla om det nu skulle bli ett maktskifte? Urban Ahlin talar sig
              varm för ett deltagande i styrkan medan Hans Linde gång efter
              annan här i talarstolen, i tv-program och i andra medier ger besked
              om att styrkorna ska dras tillbaka.
            </seg>
            <seg xml:id="i-bff0ec977d5ca89b-0">
              Det är inga eniga besked. Det är egentligen inga besked alls.
              Man ska utreda. Men kort efter valet ska vi ta ställning igen.
              Ska vi förlänga uppdraget för den svenska styrkan i Afghanistan?
              Här krävs besked, inte utredning.
            </seg>
            <seg xml:id="i-7cf46422424e0dea-0">
              Vi såg nyligen tragiska exempel på riskerna med engagemanget
              i Afghanistan i de två förolyckade svenskarna och deras tolkar.
              Men vi kan inte dra hem styrkorna. Vi måste tillsammans med våra
              allierade jobba för en ökad säkerhet och trygghet för människorna
              i Afghanistan men också för att begränsa den internationella terrorismen.
              Vi måste stödja, inte svika, våra trupper.
            </seg>
            <seg xml:id="i-6b844093c07a3f24-0">
              Vi vill också satsa det står inte i kontrast till de internationella
              insatserna på ett starkt stöd till utveckling och till det civila
              samhället. Därför avdelar vi en stor del av utvecklingsbiståndet
              till just Afghanistan. Men detta måste ske parallellt med de militära
              insatserna för att man så gott som möjligt ska kunna garantera
              säkerheten för våra biståndsarbetare. Det är redan i dag svårt
              att rekrytera biståndsarbetare. Möjligheten att rekrytera biståndsarbetare
              kommer inte att förbättras om vi tar ut de militära insatserna.
            </seg>
            <seg xml:id="i-65a2b7d81654d18f-0">
              Även i många andra delar av världen är Sverige starkt engagerat
              i utvecklingspolitiken. Vi har ett högt bistånd. Vi såg bra exempel
              på snabbt agerande från svensk sida i samband med den tragiska
              jordbävningen i Haiti. Det satsas starkt på utvecklingen i Afrika,
              på kvinnors rättigheter och på SRHR-frågorna. Det är prioriterade
              områden.
            </seg>
            <seg xml:id="i-ec4446ba5407a514-0">
              Betydelsen av tillväxt och marknadsekonomi är annat som vi prioriterar
              för att få till stånd en långsiktig utveckling. Självklart är
              det ett tydligt fokus på demokrati och mänskliga rättigheter.
            </seg>
            <seg xml:id="i-9e7eaffb8bd74721-0">
              Kuba, Zimbabwe, Burma och Vitryssland är några exempel på länder
              där vi dagligen ser kränkningar av mänskliga rättigheter och där
              oliktänkande bestraffas. Det kan vi inte stillatigande se på,
              utan där måste vi stödja dem som arbetar för en positiv utveckling,
              för frihet och för demokrati. Här jobbar regeringen aktivt och
              också våra partinära stiftelser, som alla partier har.
            </seg>
            <seg xml:id="i-5d1ece4ddc024821-0">
              Stödet till de partinära stiftelserna har i det närmaste fördubblats
              under den här regeringens tid. Det råder en hygglig enighet även
              om det , förutom när det gäller Vänsterpartiet. Vänsterpartiet
              vill ta bort det här. De kallar det nykolonialism. Det säger Hans
              Linde. Vad säger Urban Ahlin? De rödgröna finns. Frågan är: Är
              det ett alternativ? Jag ser inte det alternativet.
            </seg>
          </u>
          <note type="speaker" xml:id="i-0a91f8e71f8ca937-0">
            Anf. 39 KENT HÄRSTEDT (s) replik:
          </note>
          <u who="kent_harstedt_132546" xml:id="i-0ccd37b574adb11e-1">
            <seg xml:id="i-95d8de61958784db-0">
              Fru talman! Det är härligt att höra Christian Holm stå här och
              tala om tydliga besked, om att det krävs besked. Själv fick jag
              inget. Du har chansen.
            </seg>
            <seg xml:id="i-b9a10c9441cb0715-0">
              När det gäller Afghanistan är jag inte speciellt bekymrad. Jag
              har själv varit i Afghanistan. Jag har varit uppe hos de svenska
              trupperna. Jag har rest i delar av landet. Jag har också varit
              ute och patrullerat med de svenska trupperna.
            </seg>
            <seg xml:id="i-728d62079bb5bf45-0">
              Det här är ingen enkel fråga. Den är inte svart eller vit. Det
              är viktigt att vi förhåller oss ödmjuka.
            </seg>
            <seg xml:id="i-a483e9dc89cba1db-0">
              Ni brukar ta upp budget och andra sammanhang. Själv presenterade
              vi tolv budgetar på raken där vi kunde komma överens. Då hade
              vi inte kommit så långt i vårt samarbete som vi har gjort nu.
              Några större bekymmer ser jag inte med att vi ska komma överens
              också på den här punkten. Tvärtom tror jag att det är bra att
              man har en levande debatt. Det här är en av de svåraste utmaningar
              som svensk utrikespolitik har stått inför.
            </seg>
          </u>
          <note type="speaker" xml:id="i-112afb82dc4c5fd6-0">
            Anf. 40 CHRISTIAN HOLM (m) replik:
          </note>
          <u who="christian_holm_6f4d76" xml:id="i-7798d6fc4f2688fd-1">
            <seg xml:id="i-a79e567247955e60-0">
              Fru talman! Jag håller med Kent Härstedt. Problematiken i Afghanistan
              är svår. Det är ett långsiktigt uppdrag. Det kräver militär närvaro
              men självklart också stora satsningar på utveckling. Det var just
              det jag kritiserade, och jag efterlyste någon form av samsyn från
              de tre vänsterpartierna.
            </seg>
            <seg xml:id="i-459ccba65eae6746-0">
              Frågan är vad vi kan förvänta oss. Är det en politik där Hans
              Lindes linje går igenom, eller är det en politik där Socialdemokraternas
              i den här frågan ansvarsfulla linje går igenom tillsammans med
              alliansens?
            </seg>
            <seg xml:id="i-b47d60e356daecd0-0">
              Det kan vi fråga oss. Vi får inga tydliga besked. Du sade att
              du inte fick några besked av mig i talarstolen. Jag ska ge dig
              besked, men jag har suttit här sedan kl. 9 i morse och fortfarande
              inte hört några besked från de rödgröna. Möjligtvis kan Kent ge
              besked.
            </seg>
            <seg xml:id="i-32ad5a6767d3bddc-0">
              Självklart ska vi vara på plats i Afghanistan och jobba både
              med militära insatser och med bistånd.
            </seg>
          </u>
          <note type="speaker" xml:id="i-173534316be99a50-0">
            Anf. 41 KENT HÄRSTEDT (s) replik:
          </note>
          <u who="kent_harstedt_132546" xml:id="i-0ccd37b574adb11e-2">
            <seg xml:id="i-fb1cbbb64270183a-0">
              Fru talman! Jag kan försäkra Christian Holm om att vi precis
              som i andra frågor kommer att komma överens i den här frågan.
              Jag är säker på att vi kommer att lämna besked.
            </seg>
            <seg xml:id="i-95f3716446828fbf-0">
              Däremot skulle jag vilja ha några besked som jag tror att andra
              som sitter och lyssnar på det här också vill ha. Hur kommer det
              att bli nu? Kommer hemligstämpeln att tas bort på dokumenten kring
              Swedmilk så att alla vi i utrikesutskottet, i Sidas insynsråd
              och andra kan få reda på vad som faktiskt har hänt?
            </seg>
            <seg xml:id="i-5e83b512b90ffe6a-0">
              Biståndsministern talar om öppenhet och om att vi ska ha ordning
              och reda. Kan vi få hjälpa till att få insyn i de här sammanhangen
              så att öppenheten också inkluderar oss som ska granska regeringsmakten
              och som ska fatta beslut kring svenskt bistånd? Och hur ska ni
              reparera förtroendet för Sida som nu har nått ett lågvattenmärke
              som nog slår rekord under den här mandatperioden?
            </seg>
          </u>
          <note type="speaker" xml:id="i-854279c34b1e3568-0">
            Anf. 42 CHRISTIAN HOLM (m) replik:
          </note>
          <u who="christian_holm_6f4d76" xml:id="i-7798d6fc4f2688fd-2">
            <seg xml:id="i-58bafc6d7a317e24-0">
              Fru talman! Om jag börjar där Kent Härstedt slutade, i Afghanistan
              och vårt bistånd till Afghanistan, har vi varit tydliga med att
              vi vill delta militärt, men vi vill också delta med bistånd. Det
              är tydliga riktlinjer. Det har också avsatts i budget och getts
              pengar till Sida.
            </seg>
            <seg xml:id="i-25b0dcecbf206104-0">
              I det här fallet valde myndigheten att gå ut och säga att man
              drar in på det. Det tycker jag är orimligt. I det läget, om politiken
              har en tydlig ambition att öka stödet till det civila i Afghanistan
              och myndigheten säger något annat, får man nog fatta ett beslut.
              Det är rimligt att en sittande regerings politik leder till resultat.
            </seg>
            <seg xml:id="i-bbc6fbe75696339e-0">
              Det är det även om de rödgröna skulle vinna valet. Då är det
              rimligt att det man driver också ger resultat i verkligheten.
              Det är det jag är rädd för. Nu hinner jag inte svara. Talartiden
              är slut. Ursäkta mig.
            </seg>
          </u>
          <note type="speaker" xml:id="i-eda44cb583a9d341-0">
            Anf. 43 HELENA BARGHOLTZ (fp):
          </note>
          <u who="helena_bargholtz_8cc1eb" xml:id="i-406040439fb025e2-0">
            <seg xml:id="i-f24f60cfc1f4e616-0">
              Fru talman! 70 procent av världens allra fattigaste individer
              är kvinnor. Analfabetism, svält och undernäring drabbar nästan
              alltid kvinnor som grupp hårdare. När det gäller makt, pengar
              och inflytande är kvinnor andra klassens medborgare i alla världens
              länder.
            </seg>
            <seg xml:id="i-760faf010eca3631-0">
              Därför behövs det ett feministiskt perspektiv på den svenska
              solidaritetspolitiken som på alla andra politiska fält. Redan
              gjorda erfarenheter av kvinnors viktiga roll som mottagare och
              förvaltare av biståndsmedel måste tas till vara, och ytterligare
              könskonsekvensanalyser av svenskt bistånd ska göras.
            </seg>
            <seg xml:id="i-12f1150b969c0bdd-0">
              Kvinnoförtrycket är vanligast förekommande i stater som inte
              ens försöker leva upp till demokratiska ideal. I stater där befolkningen
              är fattig drabbar det i högre grad kvinnor och därmed barn. Att
              den utbredda diskrimineringen av världens kvinnor upphör och att
              män och kvinnor får samma rättigheter är en grundförutsättning
              för en bättre och solidarisk värld.
            </seg>
            <seg xml:id="i-45d133bbbed15d90-0">
              Mänskliga rättigheter är också kvinnors rättigheter. Detta har
              sagts många gånger, men det kan aldrig sägas tillräckligt många
              gånger. Mänskliga rättigheter är också kvinnors rättigheter.
            </seg>
            <seg xml:id="i-29a885fad6604891-0">
              Det är av betydelse att utgå från varje enskild fattig kvinnas
              situation. Därför bör utvecklingspolitiken på det här området
              ta avstamp i kvinnors egna behov och förutsättningar för att skapa
              utveckling. Det är viktigt att individperspektivet också genomsyrar
              området med jämställdhet.
            </seg>
            <seg xml:id="i-834bad5e60c2a4f0-0">
              Fru talman! Eftersom kvinnor utgör mer än hälften av världens
              befolkning och dessutom ofta har huvudansvaret för barnens försörjning
              kan det effektivt minska antalet fattiga om man lyfter upp kvinnornas
              levnadsnivå.
            </seg>
            <seg xml:id="i-69973930f60f72de-0">
              Kvinnors desperata och fattiga situation kombinerad med ett globalt
              manssamhälle tvingar dem ofta att prostituera sig eller så luras
              de in i händerna på illegala ligor. Slavhandeln med kvinnor i
              världen är enorm och måste bekämpas.
            </seg>
            <seg xml:id="i-08a16200d9bc872c-0">
              Folkpartiet anser att Sverige tydligt bör driva frågan om sexuell
              och reproduktiv hälsa, inklusive rätten till fungerande preventivmedel
              och rätten till fria och säkra aborter, i internationella forum.
              Kvinnor världen över har i decennier kämpat intensivt för kvinnors
              rätt till sin kropp, sin sexualitet och rätten till abort. Det
              är det som brukar beskrivas som sexuell och reproduktiv hälsa.
            </seg>
            <seg xml:id="i-1f0e4fcaadde3123-0">
              Sverige med sin mångåriga kamp för jämställdhet mellan könen
              har ett extra ansvar för att i internationella sammanhang betona
              värderingar och principer som hävdar kvinnors rätt till sina egna
              kroppar. Arbetet för kvinnors sexuella och reproduktiva rättigheter
              har lett till att många biståndsgivare inte får medel till verksamhet
              som kan uppfattas som ett stöd till fri abort.
            </seg>
            <seg xml:id="i-baa7532a08aa40d0-0">
              Därför ligger det ett extra stort ansvar på länder som Sverige
              att vara särskilt generösa med denna typ av stöd. Det är bra att
              kunna konstatera att Sverige är en av de största givarna till
              FN:s befolkningsfond.
            </seg>
            <seg xml:id="i-c91632aeb900ace6-0">
              I tider av krig blir kvinnors många gånger utsatta situation
              extra tydlig. I krig som riktas mot civilbefolkningen sätts ofta
              våldtäkter och sexuell förnedring i system som ett led i krigföringen.
              Detta har skett i länder som till exempel före detta Jugoslavien,
              Sudan, Rwanda, Sierra Leone och Demokratiska republiken Kongo.
              Det är ett maktmedel för att kränka och förnedra den som utsätts.
            </seg>
            <seg xml:id="i-ecae8f9a4e6d3c19-0">
              Måltavlorna är oftast kvinnor och flickor som utsätts för brutala,
              ofta systematiska sexuella övergrepp av soldater. Den skam och
              förnedring som de gärningarna ger upphov till har en enorm negativ
              påverkan på kvinnorna och på deras familjer men också på samhället
              i stort.
            </seg>
            <seg xml:id="i-160d44ad87829003-0">
              Att förgripa sig mot och bryta ned dessa kvinnor är att bryta
              ned hela samhällen och sociala system, eftersom kvinnor utgör
              det viktiga sociala kittet. Kvinnor straffas ofta dubbelt upp.
              Efter våldtäkten är det vanligt att de förskjuts av familjen och
              samhället.
            </seg>
            <seg xml:id="i-6c59d4a46ef3bfa9-0">
              Att efter ett krig i ett återuppbyggnadsskede stödja de här kvinnorna
              är särskilt viktigt. Genom att man stöder kvinnorna i att återupprätta
              sin värdighet och sina liv, till exempel via juridisk, medicinsk,
              psykologisk och ekonomisk hjälp, underlättas hela samhällets läkningsprocess.
            </seg>
            <seg xml:id="i-3f1b85d35f99c425-0">
              Våldtäkt räknas i dag dessutom som ett krigsbrott av International
              Criminal Court. Sverige bör därför vara pådrivande för att sexualbrottsförövarna
              ska lämnas ut och ställas inför domstol i Haag.
            </seg>
            <seg xml:id="i-ab74fb8fa4e81678-0">
              Fru talman! Sverige måste kraftfullt och engagerat i alla internationella
              forum driva kampen för att förbättra villkoren för världens kvinnor.
            </seg>
          </u>
          <note type="speaker" xml:id="i-b3ad8119108b3ef5-0">
            Anf. 44 CARINA HÄGG (s) replik:
          </note>
          <u who="carina_hagg_cdfd56" xml:id="i-caa300cbbb7eb6b8-4">
            <seg xml:id="i-95249c770e2b8702-0">
              Fru talman! Jag sade i mitt anförande att det inför valet 2006
              var en del enskilda röster, inte minst från Folkpartiet, som talade
              om feministiska frågor och också gav bilden av att det var något
              som skulle drivas av en eventuell alliansregering.
            </seg>
            <seg xml:id="i-89c27b2309da859b-0">
              Nu vet vi att så inte blev fallet. Jag tror att väljarna kommer
              att vara mer vaksamma och granska enskilda röster denna gång och
              se vad man har kommit fram till gemensamt, och då har vi den här
              utrikespolitiska deklarationen som är ett mycket tunt och intetsägande
              dokument i det sammanhanget.
            </seg>
            <seg xml:id="i-d1d71bbe5a99f48d-0">
              Nu har vi lyssnat på Helena Bargholtz. Jag betvivlar inte hennes
              engagemang personligen, men jag vill ställa frågan: Är du nöjd
              med den utrikespolitiska deklarationen när det gäller frågor om
              jämställdhet? Är du nöjd med den utrikespolitik som har bedrivits
              under Carl Bildt?
            </seg>
          </u>
          <note type="speaker" xml:id="i-da01d65017077cc7-0">
            Anf. 45 HELENA BARGHOLTZ (fp) replik:
          </note>
          <u who="helena_bargholtz_8cc1eb" xml:id="i-406040439fb025e2-1">
            <seg xml:id="i-2ef93e37a44af05f-0">
              Fru talman! Ja, jag är nöjd med den politik som biståndsminister
              Gunilla Carlsson driver, och jag utgår från att hon har sin chefs
              stöd för detta. Jag har precis läst igenom pressmeddelandena och
              det hon säger, och jag tycker att hon är en väldigt klok och engagerad
              person. Jag är inte ett dugg orolig för valrörelsen i det här
              avseendet för alliansens räkning.
            </seg>
            <seg xml:id="i-50c37fbbc97e65e7-0">
              Jag vill också konstatera, fru talman, att Carina Hägg och jag
              är bägge väldigt engagerade i frågorna. Vi sitter i styrelsen
              för Unifem som är FN:s fond för kvinnofrågor, och vi kommer där
              att diskutera frågorna. Men jag håller med Carina Hägg om att
              vi hela tiden också själva måste driva dessa frågor och bevaka
              dem.
            </seg>
            <seg xml:id="i-ab8d5ce79e555715-0">
              Jag ser med stor spänning fram emot det dokument som jag utgår
              från att det som nu kallas den rödgröna alliansen kommer att presentera
              på det här området. Jag är inte säker på att det som Carina Hägg
              säger och som jag mycket sympatiserar med har fullt stöd i hela
              den rödgröna oppositionen. Jag väntar med spänning på detta.
            </seg>
          </u>
          <note type="speaker" xml:id="i-74c8ac2dfb1cbc1f-0">
            Anf. 46 CARINA HÄGG (s) replik:
          </note>
          <u who="carina_hagg_cdfd56" xml:id="i-caa300cbbb7eb6b8-5">
            <seg xml:id="i-e768f991efd053cc-0">
              Fru talman! Vi levererar på punkt efter punkt och i olika dokument
              ställningstaganden. Det har vi gjort också i dag, både här i kammaren,
              utanför kammaren och på andra ställen relaterade till våra partiorganisationer.
              Jag är väldigt glad att det breda engagemanget finns.
            </seg>
            <seg xml:id="i-8800a0b1c6f7a0fe-0">
              Jag vet att Helena Bargholtz har ett personligt engagemang men
              noterar att hon inte säger något positivt om den utrikespolitiska
              deklarationen, och hon säger inget positivt om utrikespolitiken
              under Carl Bildt. Hon talar däremot positivt om biståndsministern
              Gunilla Carlsson, men, ledamöter i kammaren, vi vet också att
              Folkpartiet så sent som inför tillsättandet av ny EU-minister
              försökte förhandla bort just Gunilla Carlsson som biståndsminister.
              Det tyder inte på att partiet som sådant stöder den linje som
              Gunilla Carlsson har bedrivit som biståndsminister.
            </seg>
            <seg xml:id="i-35ed9721dc5b3f89-0">
              Sammantaget ser jag alltså att vi har ett läge där det finns
              missnöje och brist på enighet. Anförandet som Helena Bargholtz
              höll hänger nämligen inte ihop med det som nu framkommer i svaren
              och det vi har sett på agerandet från Folkpartiets sida, inte
              minst inför förhandlingarna om att tillsätta en tämligen meningslös
              ministerpost som EU-minister igen.
            </seg>
          </u>
          <note type="speaker" xml:id="i-fd7f72a837f036ad-0">
            Anf. 47 HELENA BARGHOLTZ (fp) replik:
          </note>
          <u who="helena_bargholtz_8cc1eb" xml:id="i-406040439fb025e2-2">
            <seg xml:id="i-1c65dc88e39902e5-0">
              Fru talman! Nu far Carina Hägg med rykten som jag aldrig har
              hört talas om, och jag tycker att det är väldigt tråkigt att inte
              kunna bemöta dem. Jag utgår från att så inte var fallet.
            </seg>
            <seg xml:id="i-62b9909984748f62-0">
              Jag vill gärna fortsätta diskussionen om de här frågorna med
              Carina Hägg vid ett senare tillfälle, och det kommer vi att få
              tillfälle till. Carina Hägg har inga möjligheter att svara, men
              nog gjorde jag en väldigt tydlig markering när det gäller kvinnors
              reproduktiva och sexuella hälsa. Där har vi alliansen bakom oss.
            </seg>
          </u>
          <note type="speaker" xml:id="i-2e97370f418c5cf2-0">
            Anf. 48 ELSE-MARIE LINDGREN (kd):
          </note>
          <u who="else-marie_lindgren_363582" xml:id="i-83fdf75590351e45-0">
            <seg xml:id="i-52a21405303e2ccf-0">
              Fru talman! Den säkerhetspolitiska situationen i Europa har förändrats
              i grunden sedan 20 år tillbaka. Konfrontation har ersatts med
              samarbete. Nästan alla Europas stater är nu medlemmar i såväl
              EU som Nato. Sveriges säkerhet byggs solidariskt tillsammans med
              andra länder med gemensamma demokratiska värderingar.
            </seg>
            <seg xml:id="i-5476de4eb0106894-0">
              Samarbetet ska också ses i ljuset av den solidaritetsförklaring
              som är en viljeyttring från en bred majoritet i Sveriges riksdag,
              nämligen att Sverige inte kommer att förhålla sig passivt om en
              katastrof eller ett angrepp skulle drabba ett annat land i vårt
              närområde. Vi förväntar oss att dessa länder agerar på samma sätt
              om Sverige drabbas. Det innebär att Sverige kan bidra med militärt
              stöd vid kris- och konfliktsituationer med den förmåga vi har.
              Vi ska ha viljan att hjälpa varandra.
            </seg>
            <seg xml:id="i-108a68ece76a1f04-0">
              Kristdemokraterna och alliansen anser att Sverige ska ta en tydlig
              ställning i utrikespolitiken. Vi vill att dessa ställningstaganden
              ska grundas på genuina värderingar som mänskliga rättigheter,
              demokrati, öppenhet och rättssamhällets principer.
            </seg>
            <seg xml:id="i-282847bfca1d72e3-0">
              Fru talman! Jorden är fantastisk. Men vi glömmer bort det ibland.
              Vi vaknar i en varm säng, går till arbetet, ser våra barn gå till
              skolan, promenerar i skogen, följer nyheterna på tv och diskuterar
              runt köksborden i visshet om att vi lever i ett tryggt land. Fred,
              frihet, demokrati, rättvisa, yttrandefrihet och allemansrätt allt
              detta upplever vi under en dag, utan att vi tänker på det. Vi
              tar det för givet.
            </seg>
            <seg xml:id="i-9b3abf685d8b471d-0">
              I andra delar av världen är det en ouppnåelig dröm. Det gäller
              dem som lever långt från oss men som egentligen förtjänar samma
              rättigheter och levnadsvillkor som vi. Det gäller dem för vilka
              våld och övergrepp, krig och fångenskap är en del av vardagen.
            </seg>
            <seg xml:id="i-f5268960a0775288-0">
              Ingenting är givet. Men om vi öppnar ögonen kommer vi att se
              att det vi har är värt att slåss för på alla sätt, här hemma och
              där borta.
            </seg>
            <seg xml:id="i-530c86d55e715e8c-0">
              Fru talman! Dagens säkerhetshot är mer varierade än någonsin.
              Därför måste FN:s uppgifter för världssamfundet stärkas. Det duger
              till exempel inte längre att FN blir lamslaget av att säkerhetsrådet
              med sin vetorätt blockerar handlingskraften inom FN. Sverige kan
              driva på så att FN blir en modern och effektiv organisation i
              alla dess delar. I FN lyssnar man på Sverige.
            </seg>
            <seg xml:id="i-9f3f4299180bdef9-0">
              Ett handlingskraftigt EU måste använda sig av och kombinera alla
              sina politiska verktyg: handel, utvecklingssamarbete, diplomati
              och säkerhets- och försvarssamarbete, inte minst genom konfliktförebyggande
              insatser. Här betyder underrättelsesamarbete mycket. Genom Sveriges
              bidrag till EU:s snabbinsatsstyrka visar vi att vi är beredda
              att ta ansvar och visa engagemang även i geografiskt avlägsna
              konflikter.
            </seg>
            <seg xml:id="i-b7059f17a550c37d-0">
              Fru talman! Kristdemokraterna inser att vi framöver måste samarbeta
              alltmer med de nordiska länderna om vi ska kunna upprätthålla
              kompetens och förmåga. Det är också nödvändigt vid en situation
              med ökad spänning i vår del av världen. Vi har allt att vinna
              på att utnyttja de möjligheter som finns. Detta kan också stärka
              broarna mellan EU, FN och Nato, något som gynnar oss alla. Det
              stärker den nordiska dimensionen och ger oss bättre möjligheter
              att stärka långsiktiga säkerhetsintressen.
            </seg>
            <seg xml:id="i-a5fc6c2e2c422539-0">
              Kristdemokraterna talar inte bara om trygghet i det lilla som
              ger trygghet i det stora. Vi vill också förverkliga det.
            </seg>
          </u>
          <note type="speaker" xml:id="i-3acbc50472562ca2-0">
            Anf. 49 JACOB JOHNSON (v):
          </note>
          <u who="jacob_johnson_8077eb" xml:id="i-24f9664728d80097-0">
            <seg xml:id="i-36648a6cbfafcb87-0">
              Fru talman! Jag är allvarligt bekymrad och besviken över utvecklingen
              i Turkiet när det gäller mänskliga rättigheter i allmänhet och
              kurdernas rättigheter i synnerhet. Turkiet är ju ett ansökarland
              till EU och har att leva upp till de så kallade Köpenhamnskriterierna
              där det bland annat framgår av det politiska kriteriet att landet
              i fråga ska ha stabila institutioner som garanterar demokrati,
              rättssäkerhet, mänskliga rättigheter samt respekt för och skydd
              av minoriteter.
            </seg>
            <seg xml:id="i-0c03a417567dee5c-0">
              Den turkiska författningsdomstolens beslut att stänga DTP, Demokratiska
              samhällspartiet, var snarast ett hån mot denna formulering. Ur
              ett turkchauvinistiskt, kemalistiskt perspektiv kan förvisso författningsdomstolens
              beslut upplevas som stabilt ett stabilt hävdande av den kemalistiska
              synen på Turkiet där andra nationaliteters rättigheter utesluts.
              Ur EU:s perspektiv borde författningsdomstolens beslut tvärtom
              innebära ett brott i arbetet för att just garantera demokrati,
              rättssäkerhet, mänskliga rättigheter och skydd av minoriteter.
            </seg>
            <seg xml:id="i-1a1a75617c504c47-0">
              Nu kom tyvärr inte författningsdomstolens beslut som en överraskning
              för oss som följer utvecklingen i Turkiet och kurdernas kamp för
              sina rättigheter. Jag deltog till exempel som valövervakare i
              de kurdiska områdena av Turkiet i lokalvalen i slutet av mars
              förra året tillsammans med andra vänsterpartister, socialdemokrater,
              politiker från andra länder och olika människorättsorganisationer.
              Jag övervakade valet i Mersin, en stor hamnstad vid Medelhavet
              med en stor kurdisk befolkning, särskilt i stadsdelen Akdeniz.
              Vi fick rapporter från kurder i Mersin och i övriga delar av de
              kurdiska delarna av Turkiet om att DTP:s kandidater motarbetades
              före valet samtidigt som andra partier gynnades otillbörligt.
              Trots det gjorde DTP ett starkt val och befäste sina ställningar
              i städer som Diyarbakır.
            </seg>
            <seg xml:id="i-6b43546d15b96971-0">
              Efter kommunalvalet i våras blev emellertid anhängare och medlemmar
              i DTP föremål för de turkiska myndigheternas förtryck och repression.
              I stället för att acceptera valutgången lät myndigheterna bara
              två veckor efter valet arrestera ett trehundratal ledande medlemmar
              i DTP med krystade juridiska motiveringar eller med stöd av en
              uppenbart ihålig lagstiftning som kan förvandla varje oppositionell
              yttring från kurdisk sida till terrorism eller samröre med PKK.
            </seg>
            <seg xml:id="i-522124a67e1808f2-0">
              Den turkiska författningsdomstolens beslut i december att stänga
              DTP var dess värre helt i linje med förföljelsen av DTP efter
              valet i våras. Samtidigt som författningsdomstolen beslutade att
              stänga DTP förbjöd de ledande DTP-politiker, däribland partiledaren
              Ahmet Türk, att verka under fem år. Det visar att de mer progressiva,
              demokratiska krafter som också finns inom det regerande AK-partiet
              i Turkiet ännu en gång har förlorat i en strid mot de reaktionära
              kemalistiska krafterna i den turkiska staten.
            </seg>
            <seg xml:id="i-360f29f598015a96-0">
              Beslutet är ett slag i ansiktet på dem som verkar för en fredlig
              lösning av den kurdiska frågan och riskerar att få mycket allvarliga
              konsekvenser på stabiliteten i hela Turkiet, särskilt i de kurdiska
              delarna naturligtvis. Beslutet gick också stick i stäv med den
              så kallade demokratiska eller kurdiska öppning som regeringspartiet
              AKP lanserat och som, åtminstone före domstolens beslut i höstas,
              har mötts med försiktigt positiva reaktioner. Därför var det väldigt
              idiotiskt av författningsdomstolen att stänga partiet på det här
              sättet. I stället borde naturligtvis det påbörjade kurdiska initiativet
              stödjas och följas med konkreta förtroendeskapande åtgärder, som
              amnesti för delar av den kurdiska gerillan.
            </seg>
            <seg xml:id="i-f2c2d94870eb22e0-0">
              Turkiet är ju som sagt ett kandidatland för medlemskap i EU.
              Mitt parti, Vänsterpartiet, välkomnar naturligtvis Turkiet som
              medlem i EU, men det är under förutsättning att Turkiet lever
              upp till villkoren enligt Köpenhamnskriterierna. Författningsdomstolens
              beslut att stänga DTP strider enligt min uppfattning mot EU:s
              Köpenhamnskriterier.
            </seg>
            <seg xml:id="i-583ef910a25fbde8-0">
              Stängningen skedde när Sverige fortfarande var ordförande för
              Europeiska unionen. Som svar på en fråga från mig till statsministern
              före jul kritiserade visserligen Reinfeldt att Turkiet förbjuder
              partier, inte desto mindre ställde sig regeringen Reinfeldt bakom
              att trots det inträffade fortsätta förhandlingarna med Turkiet
              om medlemskap i EU och öppnade nya kapitel. Så sent som i tisdags,
              när statsministern avrapporterade det svenska ordförandeskapet
              i kammaren, ansåg han att förhandlingarna med Turkiet gått framåt.
              Det tycker jag är ett mycket märkligt uttalande med tanke på det
              som har hänt. Jag tycker att den svenska regeringen bör agera
              för att Europeiska unionen bör frysa förhandlingarna med Turkiet
              tills den turkiska författningsdomstolen har tagit sitt förnuft
              till fånga.
            </seg>
          </u>
          <note type="speaker" xml:id="i-f54c92d0efedb27a-0">
            Anf. 50 KENNETH G FORSLUND (s):
          </note>
          <u who="patrik_forslund_69399c" xml:id="i-eeb37b3c09f9b6ca-0">
            <seg xml:id="i-41598d4f70477628-0">
              Fru talman! När det gäller den borgerliga regeringens Europa-
              och EU-politik inleddes den här mandatperioden med högstämda högtidstal
              om att Sverige skulle tillhöra EU:s kärna. Mot slutet av mandatperioden
              och inför och under det svenska EU-ordförandeskapet har regeringens
              politik förbytts till de lågt ställda förväntningarnas politik.
              Högt stämda hyllningstal blev till lågt ställda förväntningar.
              Aldrig har Sverige varit längre bort från EU:s kärna än nu.
            </seg>
            <seg xml:id="i-97a9f090460235fc-0">
              Det svenska ordförandeskapet under förra halvåret gick förbi
              som en gäspning. Administrativt var det ett väl genomfört ordförandeskap
              tack vare en skicklig svensk statsförvaltning med många och mycket
              kompetenta tjänstemän, men ett politiskt innehållslöst ordförandeskap
              utan svenska initiativ eller framgångar.
            </seg>
            <seg xml:id="i-f539d75b63cd624d-0">
              Det räcker inte att administrera. Det krävs politiskt ledarskap
              också. Det hade behövts politiskt ledarskap av den svenska regeringen
              för att inom ramen för EU:s nya organisation tillsätta personer
              på de tre ledande posterna inom EU som hade kunnat bidra till
              att stärka EU internationellt. Trots en ny och tydligare organisation
              av EU genom Lissabonfördraget, som har trätt i kraft, tycks det
              inte bli något EU-toppmöte med USA under det innevarande, nu pågående
              ordförandehalvåret heller.
            </seg>
            <seg xml:id="i-95b633b49868c848-0">
              Den tidigare amerikanske utrikesministern Henry Kissingers klassiska
              fråga kvarstår. Vad är telefonnumret till Europa?
            </seg>
            <seg xml:id="i-5209bc985cddf366-0">
              Trots en ny organisation som skulle stärka EU:s roll inom utrikes-
              och säkerhetspolitiken upplever inte ledande aktörer i världen
              att EU har relevanta företrädare. På grund av ett misslyckat svenskt
              EU-ordförandeskap sänktes förväntningarna till vad alla trodde
              var en lägstanivå, men regeringen lyckades ändå underträffa sina
              egna lågt ställda förväntningar genom att utse personer på EU:s
              ledande poster som är kompromissernas kompromiss.
            </seg>
            <seg xml:id="i-f4c276f33c2e57a6-0">
              Madeleine Albright, Colin Powell, Condoleezza Rice, Hillary Rodham
              Clinton, fyra i raden av amerikanska utrikesministrar vad matchar
              EU med? Henry Kissingers fråga kvarstår: Vad är telefonnumret
              till Europa? Den borgerliga regeringen hade en unik chans att
              under sitt ordförandehalvår agera nummerupplysning. Den chansen
              tog man inte.
            </seg>
            <seg xml:id="i-b0af50db3711afa1-0">
              I går stod statsminister Fredrik Reinfeldt i den här talarstolen
              och berömde sig själv och det svenska EU-ordförandeskapet. Statsministern
              pekade som svenska prioriterade frågor under ordförandeskapet
              ut kampen mot klimatförändringar, Helsingforssprogrammet om rättsliga
              inrikes frågor, en Östersjöstrategi och EU:s fortsatta och framtida
              utvidgning.
            </seg>
            <seg xml:id="i-8e018316a0687c68-0">
              På dessa punkter var statsministern nöjd med resultatet och hävdade
              att hans regering hade levererat, som han själv sade i går. Tyvärr
              är resultatet på de punkterna, precis som resultatet i EU:s utnämningsfrågor,
              tunt. Det är knappt att det överträffar de lågt ställda förväntningar
              statsminister Reinfeldt själv ställde ut inför det svenska ordförandeskapet.
            </seg>
            <seg xml:id="i-21c08c38848a6d0f-0">
              Sverige stod under ordförandeskapet i centrum och hade uppdraget
              att leda. Men för att leda krävs mod och mål. Det är något som
              den borgerliga regeringen har varken eller. Trots allt tal om
              att tillhöra EU:s kärna, även i dagens utrikesdeklaration, är
              Sverige långt bort från denna EU:s kärna var den nu än må befinna
              sig.
            </seg>
          </u>
          <note type="speaker" xml:id="i-239253597b585218-0">
            Anf. 51 GÖRAN LINDBLAD (m):
          </note>
          <u who="goran_lindblad_7c98b1" xml:id="i-f5ebf84f3c8dad3c-2">
            <seg xml:id="i-2a32283eb4d2129a-0">
              Fru talman! Jag har med intresse följt hela debatten. Även om
              jag inte har suttit med i kammaren hela tiden var jag med från
              början i morse på monitorn.
            </seg>
            <seg xml:id="i-f2bf746378652094-0">
              Det är alldeles påtagligt, som jag sade i en replik tidigare,
              att oppositionen försöker förefalla enad, men man springer ändå
              hit och dit. Det är lätt att hålla med om att Socialdemokraterna
              har gått till vänster. Jag vet inte om det är någon socialdemokrat
              här inne som likt Kalle Larsson vill erkänna att man faktiskt
              har flyttat utrikespolitiken till vänster. Kanske Kenneth Forslund
              kan kommentera i en replik. Vi får väl se.
            </seg>
            <seg xml:id="i-26cac2b739e3d7ed-0">
              Jag lyssnade också med intresse på Kenneth Forslunds anförande
              där han tog upp Europapolitiken, som vi hade saknat rätt mycket
              i debatten tidigare, men det var mest förenklingar och mest surt
              sa räven. Man ska inte underskatta betydelsen av Helsingforssprogrammet.
              Från mitt perspektiv i Europarådets parlamentariska församling,
              och över huvud taget Europarådet, anser vi att programmet kommer
              att ha stor betydelse för möjligheten att värna de mänskliga rättigheterna
              för till exempel migranter. Betydelsen av Helsingforssprogrammet
              ska inte underskattas.
            </seg>
            <seg xml:id="i-55949c56f2962b06-0">
              Jag besökte i förra veckan FRA inte det FRA som vi brukar tala
              om här i kammaren. Det står i stället för Fundamental Rights Agency,
              det vill säga EU:s agency för mänskliga rättigheter i Wien. Där
              är man tydligt beredd att inleda ett samarbete mellan EU, å ena
              sidan, och Europarådet, å andra sidan. Det har tidigare varit
              mest missförstånd, och man har sprungit åt alla möjliga olika
              håll. Det här är något viktigt att vi bejakar.
            </seg>
            <seg xml:id="i-53b6985449cdeee2-0">
              Flera har tagit upp frågan om Ryssland. Från min Europarådshorisont
              umgås vi med Ryssland dagligen. Jag tillhör naturligtvis dem som
              tycker att man ska ha en öppen och tydlig dialog med Ryssland.
              Men man måste också göra tydliga markeringar. I Europarådets parlamentariska
              församling voterade vi för ett antal månader sedan om huruvida
              man ska vidta någon form av mild sanktion och markering mot Rysslands
              ovilja att uppfylla ens ett enda av kraven i fredsavtalet mellan
              Ryssland och Georgien, det vill säga vad Ryssland har åtagit sig
              att göra. Man har inte gjort någonting. Georgien har inte uppfyllt
              allt, men nästan allt. Förslaget röstades ned, med stöd av de
              svenska socialdemokraterna. Jag tycker att det är konstigt att
              de i retoriken i kammaren driver en linje och säger att vi ska
              vara tydliga i Rysslandspolitiken och ha en öppen dialog och ställa
              krav, men samtidigt agerar de på ett helt annat sätt på den internationella
              arenan. Det är faktiskt inte acceptabelt.
            </seg>
            <seg xml:id="i-4d408c06789469d2-0">
              En sak som vi borde kunna enas om är naturligtvis diskussionen
              om vapenförsäljning till Ryssland i dagens läge. Frankrike har
              beslutat sig för att sälja ett hangarfartyg av typen Mistral som
              medför helikoptrar. De visade upp det i Sankt Petersburg häromdagen.
              De fartygen är bara lämpliga för två hav för Ryssland, nämligen
              Östersjön där vill vi inte gärna ha dem och Svarta havet. I Svarta
              havet kan de komma att användas mot de mindre grannarna i södra
              Kaukasien eller mot de inhemska republikerna i norra Kaukasien,
              där Ryssland står inför stora problem. Man har under lång tid
              inte respekterat de mänskliga rättigheterna. Man har inom sitt
              eget land attackerat den egna befolkningen med militärmakt; i
              Tjetjenien, Ingusjien och andra delar av norra Kaukasien. Det
              här är saker som vi inte bör och kan stillatigande acceptera.
              Det är viktigt att vi har en tydlig politik.
            </seg>
            <seg xml:id="i-af47fe64ac0bb583-0">
              Det är också viktigt att vi markerar betydelsen av mänskliga
              rättigheter och betydelsen av yttrandefrihet i Ryssland. Det har
              gått åt fel håll under många år. Vi får se om ratificeringen av
              protokoll 14 för Europadomstolen, som Ryssland är på gång att
              göra, betyder en kursändring. Det är svårt att veta vem som styr
              på vilket sätt i Kreml, men vi får inte vara naiva i det sammanhanget.
            </seg>
            <seg xml:id="i-e7ab001c7b169c3f-0">
              Jag skulle också vilja fråga socialdemokraterna här i rummet
              vart den transatlantiska länken tog vägen. När jag satt i utrikesutskottet
              under Urban Ahlins ordförandeskap under förra perioden besökte
              vi först Washington. Urban Ahlin betonade betydelsen av den transatlantiska
              länken. Den är tydligen helt borta nu. Europa ska naturligtvis
              stå starkt, men vi måste samarbeta med inte bara Ryssland utan
              också med USA. Vi måste samtidigt förstås ställa krav. Den transatlantiska
              länken är av stor betydelse. Jag ser fram emot att nu på fredag
              för Europarådets del åka ned till OSSE:s möte i Wien och få diskutera
              med amerikanerna. Jag har fått i uppdrag att vara rapportör för
              Europarådet om ett eventuellt samarbete mellan Europarådet och
              USA. Vi har naturligtvis alldeles delade uppfattningar. I frågan
              om dödsstraff tycker vi helt annorlunda i Europarådet än vad många
              amerikaner gör, men det är viktigt att vi för en dialog. Vart
              tog den transatlantiska länken vägen?
            </seg>
            <seg xml:id="i-fa3bb318fcf0ceed-0">
              Någon berörde också Vitryssland tidigare. Där har utvecklingen
              faktiskt gått åt alldeles fel håll. Samtidigt som man vill få
              en speciell gäststatus i Europarådet har man omedelbart efter
              att vi har beslutat om att det kanske kan vara möjligt, under
              vissa givna förutsättningar, bland annat avskaffat dödsstraff,
              bara dagar efter beslutet gått åstad och avrättat ett antal personer.
              Det finns mycket att göra.
            </seg>
          </u>
          <note type="speaker" xml:id="i-f7818ee588b0cf18-0">
            Anf. 52 KENNETH G FORSLUND (s) replik:
          </note>
          <u who="patrik_forslund_69399c" xml:id="i-eeb37b3c09f9b6ca-1">
            <seg xml:id="i-370b9f93e8391884-0">
              Fru talman! Delar Göran Lindblad statsministerns uppfattning
              att det svenska EU-ordförandeskapet var ett lyckat ordförandeskap
              där man levererade, som statsministern själv uttryckte det i går?
            </seg>
            <seg xml:id="i-f4b9b73a73e4cf91-0">
              Jag är naturligtvis närmast rörd över Göran Lindblads omtanke
              om utformningen av den rödgröna utrikespolitiken. Göran Lindblad
              vill naturligtvis göra det till en vänsterpartistisk utrikespolitik,
              för att sedan i nästa steg skrämma med det kommunistspöke han
              gärna och ofta använder.
            </seg>
            <seg xml:id="i-bd7a98381e8491ca-0">
              Vi har naturligtvis en rödgrön utrikespolitik med en vänsterinriktning.
              Ni har en annan utrikespolitik med en högerinriktning. I höst
              har vi ett val, och då får väljarna välja mellan två tydliga politiska
              alternativ. Det är väl precis så det ska vara.
            </seg>
          </u>
          <note type="speaker" xml:id="i-050ffd6b8646240f-0">
            Anf. 53 GÖRAN LINDBLAD (m) replik:
          </note>
          <u who="goran_lindblad_7c98b1" xml:id="i-f5ebf84f3c8dad3c-3">
            <seg xml:id="i-6a96a94786bd7066-0">
              Fru talman! Det är alldeles utmärkt att väljarna får välja. Det
              kommunistspöke som Kenneth Forslund talar om är verkligt. Det
              rör på sig. Det svenska Vänsterpartiet har inte tydligt tagit
              avstånd från kommunismen. Jag tror till och med att både Marx
              och Lenin fortfarande finns på vissa tjänsterums väggar. På samma
              sätt har inte heller ryssarna tagit avstånd från det sambandet.
            </seg>
            <seg xml:id="i-bc6bbb428c7c2163-0">
              Det vore klädsamt om Socialdemokraterna på ett tydligt sätt krävde
              av Vänsterpartiet att man tar avstånd från kommunismen.
            </seg>
            <seg xml:id="i-f4080df1d27e461d-0">
              Helsingforssprogrammet är ett exempel på ett lyckat ordförandeskap.
              Samtidigt har valet av ledare i den nya organisationen i EU inte
              varit ett val av starka ledare. Men det hade inte de stormakter
              Tyskland, Frankrike och Storbritannien som vill ha det verkliga
              inflytandet tillåtit. Det är tråkigt att vi har andraplansfigurer
              som ledare i Europa, men det får inte ses som ett misslyckande.
              Jag uppfattar ordförandeskapet som mycket lyckat.
            </seg>
          </u>
          <note type="speaker" xml:id="i-a46a9c5aa2aa904b-0">
            Anf. 54 KENNETH G FORSLUND (s) replik:
          </note>
          <u who="patrik_forslund_69399c" xml:id="i-eeb37b3c09f9b6ca-2">
            <seg xml:id="i-00b243618e960462-0">
              Fru talman! Jag är i alla fall trygg och säker på socialdemokratins
              förmåga att se till att vi för en klok och bra rödgrön utrikespolitik.
              Jag är inte fullt så lättskrämd av kommunistspöket som Göran Lindblad
              tycks vara. Det återstår att se vilken bedömning väljarna gör.
            </seg>
            <seg xml:id="i-f42a8b257122b8a0-0">
              Göran Lindblad är nöjd med ordförandeskapet och tycker att det
              var lyckat. Tyvärr var det innehållslöst. I det som har levererats
              om nu något har levererats har man närmast gjort en dygd av att
              man inte ska göra några nya saker, att det inte ska innehålla
              några nya åtaganden. Det är ett omkok och uppkok på gamla saker.
            </seg>
            <seg xml:id="i-151b1fb16d8b7e0d-0">
              Köpenhamnstoppmötet om klimatförändringarna resulterade i ingenting.
            </seg>
            <seg xml:id="i-0c79e5b62bf6f5ac-0">
              Nej, jag tycker inte att det var ett lyckat ordförandeskap. Göran
              Lindblad får gärna försöka förklara en gång till varför han anser
              att det var det.
            </seg>
          </u>
          <note type="speaker" xml:id="i-191c7f5c6ce49384-0">
            Anf. 55 GÖRAN LINDBLAD (m) replik:
          </note>
          <u who="goran_lindblad_7c98b1" xml:id="i-f5ebf84f3c8dad3c-4">
            <seg xml:id="i-5dd5b77ebdc89417-0">
              Fru talman! Köpenhamnstoppmötet hängde väl närmast på att USA:s
              senat ännu inte var färdig att ta något beslut så att det inte
              fanns någon man kunde förhandla med. Kina ville inte.
            </seg>
            <seg xml:id="i-99ff29a62abfbd03-0">
              När det gäller ordförandeskapet tycker jag fortfarande, som sagt,
              att det var lyckat.
            </seg>
            <seg xml:id="i-4339d4ff5fb0511e-0">
              Det är intressant att Kenneth G Forslund tar upp kommunismen
              två gånger i sina repliker. Jag nämnde den inte i mitt huvudanförande.
              Det är intressant att han själv känner oron för kommunistspöket.
              Det är faktiskt inte en rödgrön utrikespolitik man har lagt fram
              här, utan man har flyttat socialdemokratins utrikespolitik långt
              till vänster för att tillmötesgå sina nya samarbetspartner. Det
              är oroande, och det hoppas jag att väljarna genomskådar.
            </seg>
          </u>
          <note type="speaker" xml:id="i-dc0de1798d0eba11-0">
            Anf. 56 NINA LARSSON (fp):
          </note>
          <u who="nina_larsson_c91cec" xml:id="i-e93d83eff4816771-0">
            <seg xml:id="i-5fa274ade3527137-0">
              Herr talman! Första halvan av 2004 tjänstgjorde jag i den svenska
              bataljon som stod under Natobefäl i Kosovo. Det var en insats
              som tillsammans med andra bidrog till en fredlig utveckling i
              området. I dag för två år sedan utropade Kosovo sin självständighet.
              Den bataljon som jag tjänstgjorde i prövades vid några tillfällen
              hårt. Kollegerna hade då centimeterna på sin sida. Detta berodde
              lika mycket på skicklighet som på ren tur. Men som helhet var
              de inte i närheten av vad soldaterna i Afghanistan möter.
            </seg>
            <seg xml:id="i-1350db01e7e1b75d-0">
              Att Sverige bidrar med militär trupp runt om i världen är en
              viktig del av vårt solidariska ansvar att verka för demokrati,
              fred och frihet. För den sakens skull är inte militära insatser
              enda lösningen, men ibland är det tyvärr nödvändigt. Sverige deltar
              i den Natoledda insatsen i Afghanistan, ISAF, som syftar till
              att bistå Afghanistans regering fram till dess att man själv klarar
              av säkerheten.
            </seg>
            <seg xml:id="i-6cc82e377ca85709-0">
              Afghanistan är ett land som har härjats av krig i decennier.
              Detta skulle vara nog så komplicerat i sig självt, men problematiken
              slutar som vi alla vet inte där.
            </seg>
            <seg xml:id="i-603ff56ecae61817-0">
              De extremt fundamentalistiska talibanerna lever på narkotikan,
              men talibanerna är säkerligen inte ensamma om att göra sig pengar
              på detta. Talibanerna använder pengar till sin krigföring, och
              då möjligheterna att försörja sig själv och sin familj på många
              håll är helt obefintliga tvingas många afghaner att ta värvning
              där. Att ta värvning hos talibanerna blir för många den enda utvägen
              till någon form av inkomst.
            </seg>
            <seg xml:id="i-74bf52dac4559f86-0">
              Situationen i Afghanistan är inte ett krig som går att vinna
              med en militär trupp. En befolkning som de senaste decennierna
              har kastats mellan sovjetisk ockupation, krigsherrar och talibaner
              har en god väpnad förmåga, och de militära säkerhetsfrämjande
              insatserna från internationell trupp bör därför ske med förankring
              hos den afghanska befolkningen.
            </seg>
            <seg xml:id="i-cb807c8b70ee59d4-0">
              Detta är en mycket svårmanövrerad verksamhet, för gränsdragningarna
              mellan olika grupperingar är ytterst komplexa. Men bara för att
              det är svårt får inte slutsatsen bli att ge upp.
            </seg>
            <seg xml:id="i-c772dfe6741f8bff-0">
              Den afghanska befolkningen är trött på de ständiga krig som drabbat
              det afghanska samhället under alldeles för lång tid, vilket FN,
              Nato och vi bidragande länder måste förhålla oss till och hantera.
              Men militär insats behövs för att bygga upp Afghanistans egen
              säkerhetsstruktur och bidrar till något slags säkerhet, så att
              de civila insatserna kan nå fram.
            </seg>
            <seg xml:id="i-08fde7fe5ab94ebf-0">
              Afghanistan behöver bygga upp landet på många grundläggande områden.
              Fungerande rättsväsen, sjukvård och skola kommer att vara avgörande
              för att komma vidare i Afghanistans strävan mot en säker och fri
              tillvaro. Här tar Sverige i dag ett stort ansvar, men detta kan
              och bör utvecklas än mer.
            </seg>
            <seg xml:id="i-437fbabc23aebfbb-0">
              Inte minst att vi samordnar insatserna och ställer krav på våra
              kolleger inom EU spelar en stor roll. Att Sverige nu har goda
              kontakter för att påverka EU ökar också våra möjligheter att få
              till ordentliga insatser som på allvar når fram till den afghanska
              befolkningen.
            </seg>
            <seg xml:id="i-31fd37055eb59923-0">
              Afghanistan har lidit under alltför många år av krig, men omvärlden
              får inte svika det afghanska folket och lämna dem i händerna på
              talibaner och inbördeskrig. Vi måste hela tiden utvärdera situationen,
              och även om det kommer att behövas mer militär trupp är det genom
              en kraftsamling på de civila insatserna som vi på allvar kan börja
              vända trenden i Afghanistan.
            </seg>
            <seg xml:id="i-368582458c33b683-0">
              Vi kan inte göra detta själva: Vi behöver EU, och vi behöver
              USA. Det framgår med all önskvärd tydlighet att Folkpartiet och
              alliansen har betydligt bättre förmåga att samverka med såväl
              EU som USA, och det är också en stor nödvändighet framöver.
            </seg>
            <seg xml:id="i-8dbe3dc95e852d66-0">
              De människor som osjälviskt bryter upp från tryggheten hemma
              i Sverige för att genomföra den svenska utrikes- och säkerhetspolitiken
              i praktiken förtjänar allt stöd. Jag är stolt över de män och
              kvinnor som gör en insats. Deras uppoffring är en del av flera
              viktiga insatser som kommer att leda till en säkrare värld. Afghanistan
              behöver dem, men Afghanistan behöver också civila insatser, bistånd,
              handel och utbyte i form av migration.
            </seg>
          </u>
          <note type="speaker" xml:id="i-d4bde08de5cf6dcf-0">
            Anf. 57 CARINA HÄGG (s) replik:
          </note>
          <u who="carina_hagg_cdfd56" xml:id="i-caa300cbbb7eb6b8-6">
            <seg xml:id="i-47059e8a3255116c-0">
              Herr talman! Vi hörde i anförandet att också frågan om de militära
              styrkorna lyftes upp. Den militära delen som berör Afghanistan
              har berörts och tagits upp ingående i flera olika anföranden här.
              Jag ska fokusera på en del, dock en viktig del.
            </seg>
            <seg xml:id="i-23ca4d786c9d97c7-0">
              I förra veckan kunde vi läsa i medierna att 18 svenska soldater
              hade köpt sexuella tjänster i Tyskland. Nu var det detta land,
              och det kunde ha inträffat någon annanstans. Det har naturligtvis
              mötts av starka reaktioner. Jag tycker att Sverige ska verka för
              demokratiska och mänskliga rättigheter, och det ska också gälla
              i utlandet och personal som befinner sig i utlandet.
            </seg>
            <seg xml:id="i-4a5c72ce6fc583a1-0">
              Nu säger Försvarsmakten att vi har en svensk sexköpslag, men
              den räcker inte utomlands. De policyer vi har när det gäller uppförandekoder
              räcker inte. Vi kan fundera på hur det ser ut i de kontrakt som
              skrivs med de anställda inom försvaret. Men ändock talar man om
              att det behövs en annan lagstiftning en lagstiftning som vi har
              sett goda exempel på i Norge och Island.
            </seg>
            <seg xml:id="i-fb4ee1cbde9e10a8-0">
              Då är vårt svar i dag från S-kvinnor, Miljöpartiets jämställdhetspolitiska
              talesman och v att vi vill se en sexköpslag som sträcker sig utanför
              Sverige för att inte minst stödja soldaterna. Vad säger Folkpartiet?
            </seg>
          </u>
          <note type="speaker" xml:id="i-30e08a53e2c59008-0">
            Anf. 58 NINA LARSSON (fp) replik:
          </note>
          <u who="nina_larsson_c91cec" xml:id="i-e93d83eff4816771-1">
            <seg xml:id="i-ae8a03336030e8f6-0">
              Herr talman! Jag instämmer i att den händelse som uppdagades
              under hösten och det som vi fick reda på förra veckan är fullständigt
              oacceptabelt. Detta var någonting som också jag reagerade starkt
              emot. Jag tror inte att sista ordet är sagt i den här frågan när
              det gäller Försvarsmakten. Även om deras jurist ur det juridiska
              perspektivet menar att det inte går att genomföra några påföljder
              tror jag att man ur ett rent ledarskapsmässigt perspektiv måste
              sätta ned foten, för detta är inte acceptabelt. Det är klart att
              det går att vidta åtgärder även mot detta.
            </seg>
            <seg xml:id="i-3acd6774daaaa385-0">
              Jag tror att man behöver titta vidare på detta, så att det framöver
              inte ska råda några som helst oklarheter för dem som tjänstgör
              inom Försvarsmakten för den svenska nationen. Oavsett om det är
              i utlandstjänst eller om det är på tjänsteresa är det svensk lag
              som gäller.
            </seg>
          </u>
          <note type="speaker" xml:id="i-4df55c69fa0b8a1e-0">
            Anf. 59 CARINA HÄGG (s) replik:
          </note>
          <u who="carina_hagg_cdfd56" xml:id="i-caa300cbbb7eb6b8-7">
            <seg xml:id="i-ae398d919cac4174-0">
              Herr talman! Då utgår jag från att Nina Larsson efter debatten
              tar kontakt med departementet. Så här långt har ju regeringen
              vägrat att ge tilläggsdirektiv till den utredning som sitter i
              slutarbetet med att se över den svenska sexköpslagen. Det är där
              detta skulle komma med. Utredaren kan själv ta ett initiativ,
              men direktivet borde komma från regeringens sida.
            </seg>
            <seg xml:id="i-df4583b0f27beb7d-0">
              Då skulle vi få det som vi har velat, nämligen en förändrad lagstiftning
              eller ett underlag för det, och vi skulle kunna få en bred enighet.
              Det vore viktigt att få beskedet att det finns en förändrad syn
              från ledamöter här, att man är beredd att verka för det. Man skulle
              då kunna ansluta sig, inte minst från Folkpartiets sida, till
              den rödgröna synen på den här lagstiftningen.
            </seg>
          </u>
          <note type="speaker" xml:id="i-860dd1ba4675a9bd-0">
            Anf. 60 NINA LARSSON (fp) replik:
          </note>
          <u who="nina_larsson_c91cec" xml:id="i-e93d83eff4816771-2">
            <seg xml:id="i-21953fc1a9a7466a-0">
              Herr talman! Jag är övertygad om att det går att ge påföljder
              till dem som har brutit mot detta och den försvarsmaktspolicy
              som Försvarsmakten själv har förankrat inom sin organisation,
              så jag är inte så säker på att vi behöver gå vidare med en lagstiftning.
              Det finns kanske också möjligheter att genom avtal och också genom
              fackförbundet Officersförbundet titta vidare på detta för att
              kunna ge påföljder i personalansvarsnämnden och avskeda dessa
              människor. Om inget av de här alternativen fungerar tror jag att
              vi kan få anledning att titta vidare även på den lagstiftningsmässiga
              delen, men det behövs inte i dagsläget.
            </seg>
          </u>
          <note type="speaker" xml:id="i-52e8fba8ed4dfc27-0">
            Anf. 61 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-9421ff9a6933eb3b-0">
            <seg xml:id="i-320613e7f890f7c5-0">
              Herr talman! Under debatten i dag om utrikespolitiska frågor
              har olika frågor berörts. Utrikesminister Carl Bildt har säkerligen
              jobbat jättebra på olika områden och utifrån olika aspekter. Han
              har i år och under hela mandatperioden varit ute i världen och
              träffat män. När det gäller fredsprocesser och när det gäller
              alla frågor som berör Sveriges politik ute i världen har han ignorerat
              kvinnorna. Kvinnoorganisationen Kvinna till kvinna har observerat
              och avslöjat att i olika uttalanden och pressmeddelanden som Carl
              Bildt och UD har skrivit och på hans blogg fattas kvinnorna helt
              och hållet, trots att vi har skrivit under olika konventioner.
              Framför allt i FN:s säkerhetsresolution 13:25 från år 2000 om
              kvinnor, fred och säkerhet framhålls vikten av kvinnors deltagande
              på olika nivåer i konfliktprocesser. Tyvärr har detta helt glömts
              bort från Carl Bildts och UD:s sida.
            </seg>
            <seg xml:id="i-3f7f7669333dccd4-0">
              Det handlar om kvinnorna i Afghanistan, i Kongo Kinshasa i Kongo,
              där våldtäkt och sexuella övergrepp mot kvinnor används som vapen.
              I Saudiarabien lever kvinnorna precis som de svarta gjorde under
              apartheidregimen i Sydafrika. Ingen har brytt sig om dem. Kvinnorna
              där kan inte ens komma ut på gator och torg. Vi kommer ihåg en
              skola som började brinna i Mecka i mars 2002. 800 kvinnor var
              inne i skolan. När de ville ta sig ut för att rädda sitt liv var
              grindarna låsta, och polisen öppnade inte. När grindarna öppnades
              slog poliserna tjejerna. 15 av dem dog på grund av att de inte
              var välklädda.
            </seg>
            <seg xml:id="i-3b4449d54b9a206f-0">
              Vi har glömt bort att kvinnor i de här delarna av världen, och
              framför allt i Saudiarabien och i Afrika, har det värst. Där kan
              de inte ens cykla, köra bil eller lära sig att simma. De här kvinnorna
              är helt bortglömda i de relationer som Sverige och Carl Bildt
              har haft med omvärlden.
            </seg>
            <seg xml:id="i-a76bc6c0e0334f46-0">
              När det gäller till exempel Palestina och Israel kan inte fredsprocessen
              få legitimitet om inte kvinnorna är med vid förhandlingsborden,
              för kvinnor utgör, precis som män, halva befolkningen. Man kan
              inte utesluta kvinnorna i världen. Framstående politiker här i
              Sverige, som utrikesministern eller vi när vi är ute i världen
              och representerar Sverige, glömmer bort att Sverige är världens
              mest jämställda land. Vi måste dela med oss av våra erfarenheter
              och se till att också kvinnorna finns på mötena. När vi träffar
              kvinnoorganisationer ska vi ta del av de erfarenheter som de bär
              på. Det har glömts bort. Det gäller även i Balkanområdet, och
              det är många länder, inte bara ett eller två. I de europeiska
              länderna kommer kvinnorna självklart till mötena, även om det
              ofta är väldigt dålig representation. Men detta pratar man inte
              om.
            </seg>
            <seg xml:id="i-b3c86d3046e725ba-0">
              Nu hoppas jag verkligen att Sverige håller sig till resolutionerna.
              Framför allt gäller det 13:25 om kvinnors deltagande i fredsprocesser
              som är väldigt viktig för oss och internationellt.
            </seg>
            <seg xml:id="i-94709d18c34835e4-0">
              Jag ska också säga några ord om situationen i Iran och i Turkiet.
              Som ni vet har protesterna börjat efter det kontroversiella valresultatet
              i Iran, och de tar aldrig slut. Dagligen avrättas, hängs, människor
              på offentliga platser. Kvinnor blir våldtagna även i fängelserna,
              har vi många gånger hört. Och vi vet att mer än 2 000 mödrar till
              martyrer och unga står utanför Evinfängelset i Iran, och de sover
              faktiskt där, för de kräver att deras barn ska bli frisläppta.
              Människor i Iran, kvinnor, studenter och män som har kämpat för
              sina fri- och rättigheter, kräver det på gatorna utan att de får
              något gehör. Sverige måste avbryta den tysta diplomatin och komma
              till konkret resultat. Det är det som krävs både i Iran och i
              Turkiet, där till exempel politiska partier som DTP har stängts
              och många av dess medlemmar nu sitter i fängelse. Det är demokratiskt
              valda politiker som sitter i fängelse. Ändå är Turkiet kandidatland
              till EU. Frågan är om det verkligen är möjligt för ett land som
              Turkiet att hävda sig framför alla andra länder när man inte ens
              tillåter ett politiskt parti som är demokratiskt valt att jobba.
            </seg>
          </u>
          <note type="speaker" xml:id="i-57f08921a1723a6b-0">
            Anf. 62 KERSTIN ENGLE (s):
          </note>
          <u who="kerstin_engle_1bc363" xml:id="i-4af25111a6318c27-0">
            <seg xml:id="i-688eb9ee3499fd3f-0">
              Herr talman! Nu ska vi socialdemokrater ha ett litet möte här
              i kammaren, ser det ut som. Så här på slutet är det många bra
              saker som redan är sagda, men jag ska ändå ta upp några saker
              som jag är engagerad i.
            </seg>
            <seg xml:id="i-0377ec265bea7895-0">
              För oss socialdemokrater är en rättvis och hållbar värld en möjlighet.
              Vi arbetar utifrån flera målsättningar, att människor ska kunna
              leva i en trygg värld och att det är möjligt att utrota fattigdom.
              Sverige ska vara ett föregångsland och bidra till en hållbar utveckling.
              Det handlar alltså om politiskt mod och att vara en stark röst
              i EU och världen.
            </seg>
            <seg xml:id="i-bf6078496f2fd92f-0">
              Utvecklingen runt Östersjön efter Sovjetunionens fall är ett
              lysande exempel på hur världen har förändrats på ett positivt
              sätt. Men det finns fortfarande en utvecklingspotential om vi
              bejakar ett öppet samarbete på alla områden mellan länderna. Genom
              en fortsatt regional utveckling kan vi nå ökad tillväxt i Europa
              till gagn för hela världens folk. Men det finns stora utmaningar
              som miljöfrågor och gränsöverskridande brottslighet.
            </seg>
            <seg xml:id="i-36c2b277b1c520f0-0">
              EU:s Östersjöstrategi med dess fyra övergripande mål hållbar
              miljö, ökad tillväxt, ökad tillgänglighet och ökad säkerhet skapar
              förutsättningar för att strategin kan bli ett användbart redskap.
              Dess värre är den i många stycken en sammanfattning av olika EU-dokument
              och EU-beslut, och det finns inga extra pengar för att göra strategin
              ännu mer användbar. Men nu har vi hört här från regeringssidan
              att den är ett verkligt bra redskap, så upp till bevis nu!
            </seg>
            <seg xml:id="i-d53d5cfedb16e154-0">
              Vi har sagt nej till den rysktyska fossilgasledningen på Östersjöns
              botten. Den kommer att betyda allvarliga miljörisker i ett känsligt
              havsmiljöområde. En utbyggd gasledning och ökade oljetransporter
              gör Östersjön till ett område med stora ekonomiska, strategiska
              och därmed säkerhetspolitiska intressen. Det är viktigt att Ryssland
              inte kan använda gasledningen som en förevändning för ökad militär
              närvaro i Östersjön.
            </seg>
            <seg xml:id="i-7d358d0335737cdc-0">
              Herr talman! Ett lysande exempel på framgångsrik samverkan är
              Öresundsregionen. Skåne och Själland har utvecklats till en allt
              viktigare ekonomisk drivkraft för både Sverige och Danmark. Utbytet
              mellan länderna har aldrig varit större, med positiva effekter
              på forskning, tillväxt och sysselsättning. Det finns dock fortfarande
              en mycket stor utvecklingspotential som inte kan utnyttjas fullt
              ut på grund av att de svenska och danska regelverken är dåligt
              integrerade.
            </seg>
            <seg xml:id="i-54a0143ab0986909-0">
              En viktig indikator på växande integration är den ökande arbetspendlingen.
              Den har tredubblats i regionen sedan 1997.
            </seg>
            <seg xml:id="i-80e85b3d5fd404a8-0">
              För att man ska kunna samarbeta i en region förutsätts gemensam
              planering för infrastruktur med broar, vägar och så vidare. Det
              förutsätter också ett harmoniserat regelverk. Vi måste därför
              se över och förbättra regelverken, både när det gäller arbete
              och studier. Inte minst är ett nytt skatteavtal viktigt.
            </seg>
            <seg xml:id="i-97030c943edb591f-0">
              Situationen för de mänskliga rättigheterna i Iran är alarmerande.
              Oppositionella fängslas och dödas i oroligheter. Enligt Amnesty
              och Human Rights Watch är Iran det land som avrättar flest människor
              i världen efter Kina. Man avrättar minderåriga, och steningar
              förekommer. Naturligtvis ska detta fördömas. De som är modiga
              och trotsar regimen förtjänar allt vårt stöd. Kampen för ett avskaffande
              av dödsstraffet har starkt stöd runt om i världen.
            </seg>
            <seg xml:id="i-5b3a8b64a9dd528a-0">
              Varje minut dör fyra barn i brist på rent vatten. Rätten till
              rent vatten och rätten till mat är några av de mest grundläggande
              mänskliga rättigheterna. Undernäring och svältdöd är dock vanligt
              förekommande. Med ytterligare 100 miljoner fler hungrande står
              vi inför en enorm utmaning.
            </seg>
            <seg xml:id="i-4dfcaad6e4ee5ce4-0">
              Det finns många indikationer på att millenniemålen inte kommer
              att uppnås. Är det brist på pengar eller lösningar som hindrar
              oss? Nej, det är brist på politiska prioriteringar. Det handlar
              om politisk vilja. Att uppgradera världens slumområden skulle
              kosta 1 procent av världens militärutgifter på tio år så tala
              om politisk vilja.
            </seg>
            <seg xml:id="i-f817be7d7a0fa6a1-0">
              I höstas anordnade utrikesutskottet ett seminarium om FN:s internationella
              konvention om rättigheter för personer med funktionshinder. Det
              är ett viktigt redskap i Sverige och övriga världen. Vi har äntligen
              kommit bort från att se personer med funktionsnedsättning som
              föremål för välgörenhet. Nu fokuserar vi i stället på att framhäva
              universella och okränkbara värden som mänskliga rättigheter, icke-diskriminering,
              inflytande och självbestämmande.
            </seg>
            <seg xml:id="i-d954003ad95b4d8a-0">
              En av artiklarna i konventionen handlar om att internationellt
              samarbete och utvecklingsprogram ska vara inkluderande och tillgängliga
              för personer med funktionshinder. Därför är Sidas handlingsplan
              på detta område så viktig. Vi kommer att följa dessa frågor noga.
            </seg>
            <seg xml:id="i-e49b039223b98c90-0">
              Efter presidentvalet i Ukraina är det angeläget att Sverige stöder
              Ukrainas medborgare för en fortsatt demokratisk utveckling. Landet
              har halkat allt längre ned på listan över korrupta länder. I ett
              land vars medborgare går till val på ett rättvist och demokratiskt
              sätt måste det vara självklart att de styrande respekterar valresultatet
              och fortsätter det demokratiska reformarbetet. Det östliga partnerskapet
              måste bli ett verktyg för Sverige att driva på en fortsatt demokratisk
              utveckling och reformering av institutionerna i Ukraina, som är
              ett för Europa så viktigt land.
            </seg>
          </u>
          <note type="speaker" xml:id="i-ab433dbd0f56a050-0">
            Anf. 63 CARIN RUNESON (s):
          </note>
          <u who="carin_runeson_3d82c5" next="cont" xml:id="i-1c140dbe87fe8bc3-0">
            <seg xml:id="i-381f32d77261faf9-0">
              Herr talman! Jag tänker ägna mina minuter åt några tankar och
              synpunkter på Latinamerika. Trots att skillnaden mellan fattiga
              och rika i Latinamerika fortfarande är enorm och att uppemot 200
              miljoner människor enligt Sidas beräkningar fortfarande är fattiga,
              trots att det knarkrelaterade våldet och konflikterna i Colombia
              och Mexiko ser ut att öka och trots i många fall bristande respekt
              för mänskliga rättigheter har både många och viktiga framsteg
              gjorts. Det är kanske inte för inte som Latinamerika emellanåt
              kallas för hoppets kontinent.
            </seg>
            <seg xml:id="i-ff1af63d20398bd1-0">
              Under 80- och 90-talen inleddes demokratiserings- och fredsprocesser
              över i stort sett hela Latinamerika som under årtionden dessförinnan
              hade präglats av militärstyre och många inbördeskrig. Övergången
              till demokratiskt styre försvårades dock under 90-talet genom
              en nyliberal politik i många länder. Utvecklingen saktades ned
              genom minimala satsningar på välfärd och utveckling.
            </seg>
            <seg xml:id="i-fc237813c34c43ed-0">
              Under de senaste åren har dess bättre ett antal av de latinamerikanska
              länderna börjat göra stora investeringar för att minska fattigdomen
              och öka tillgången till bland annat utbildning och hälsa. Det
              har varit möjligt tack vare en gynnsam ekonomisk utveckling.
            </seg>
            <seg xml:id="i-0033d51e8d1cf1ea-0">
              Flera av länderna har ökat i såväl ekonomisk som politisk betydelse,
              vilket borde avspeglas bättre än vad som i dag är fallet i ökade
              relationer och fler politiska kontakter, exempelvis med EU. Jag
              vill understryka det som sagts tidigare i talarstolen i dag, nämligen
              att en rödgrön regering ska arbeta för en ökad svensk diplomatisk
              närvaro i Latinamerika.
            </seg>
            <seg xml:id="i-61b379b535c8fd16-0">
              De problem som Latinamerika brottas med i dag förvärras av att
              klimatet förändras, bland annat genom skogsskövling och jorderosion.
              Ekologiskt känsliga områden som regnskog, biologisk mångfald och
              så vidare skyddas inte tillräckligt och utnyttjas inte heller
              på ett hållbart sätt.
            </seg>
            <seg xml:id="i-5fb368c37b4bdb45-0">
              Naturkatastrofer i form av översvämningar och jordbävningar har
              blivit allt vanligare. Vi har helt nyligen fått bevittna den fruktansvärda
              jordbävningskatastrof som drabbade Haiti. Det var ett av världens
              två tre fattigaste länder redan innan jordbävningskatastrofen
              inträffade.
            </seg>
            <seg xml:id="i-960d75f9b82007b5-0">
              Enligt de senaste uppgifterna kommer återuppbyggnaden i Haiti
              att kosta motsvarande uppemot 100 miljarder kronor. Det innebär
              att jordbävningen inte enbart var en av de värsta naturkatastroferna
              i modern tid vad gäller förlust av människoliv utan även den mest
              kostsamma.
            </seg>
            <seg xml:id="i-95cea97277375396-0">
              Detta, herr talman, innebär att Haiti nu och under lång tid framöver
              har ett stort behov av världssamfundets solidaritet och biståndsinsatser,
              och det förpliktar.
            </seg>
            <seg xml:id="i-b0809807ad2d4e33-0">
              Att det under ett flertal år blåst vänstervindar i Latinamerika
              är ett välkänt och välkommet faktum. Diktaturer har ersatts av
              demokratier, men statskuppen i Honduras i somras då den dåvarande
              presidenten Manuel Zelaya tvingades i landsflykt är en tydlig
              påminnelse om att demokratin fortfarande är skör i vissa latinamerikanska
              länder. Det presidentval som senare hölls i landet väckte fler
              frågor än det besvarade om vart landet är på väg.
            </seg>
            <seg xml:id="i-8627cefec6c92941-0">
              Varje gång Chile genomför ett politiskt val är det en seger för
              demokratin. Jag beklagar dock utgången av det nyligen genomförda
              presidentvalet. Det är första gången högern vunnit ett presidentval
              sedan militärregimen avskaffades. Risken finns att mycket av det
              reformarbete som den förra presidenten Michelle Bachelet genomförde
              kommer att rivas upp av den nya högerinriktade regimen och att
              klyftorna och polariseringen i Chile kommer att öka igen.
            </seg>
          </u>
          <note xml:id="i-5926934a8be253d1-0">
            Den nya regeringen i Chile, som häromdagen presenterades av tillträdande
            president Piñera, har dessutom endast 6 kvinnliga ministrar av
            totalt 22 till skillnad från Bachelets regering där ministerposterna
            fördelades lika mellan kvinnliga och manliga politiker.
          </note>
          <u who="carin_runeson_3d82c5" prev="cont" xml:id="i-cb0b6063fb267b2b-0">
            <seg xml:id="i-a54a203368652e80-0">
              Även om Michelle Bachelet på grund av Chiles konstitution inte
              kunde omväljas på presidentposten ser man henne framför allt från
              olika vänsterpartier, människorätts- och kvinnorättsorganisationer
              som en stor ledargestalt och förebild i hela den här mansdominerade
              regionen.
            </seg>
            <seg xml:id="i-655200294652ab03-0">
              Med tanke på kvinnornas situation i många av länderna med brist
              på utbildning, hög förekomst av misshandel och världens strängaste
              och mest inhumana abortlagar är det viktigt med kvinnor i politiken
              och i opinionsbildande församlingar. Kvinnorna är också på stark
              frammarsch. Helt nyligen fick Costa Rica en kvinnlig president,
              i Bolivia har hälften av ministerposterna gått till kvinnor och
              i Brasilien har president Lula börjat lansera sin kvinnliga stabschef
              som kandidat till presidentvalet i höst.
            </seg>
            <seg xml:id="i-ac315047842a274c-0">
              När det gäller kvinnors situation och respekten för de mänskliga
              rättigheterna över huvud taget, inte minst ursprungsbefolkningarnas
              rättigheter, är det viktigt att Sverige från regeringshåll bidrar
              till att verka för en gynnsam utveckling. Vi kan, herr talman,
              verka både som enskilt land och genom EU.
            </seg>
            <seg xml:id="i-c49cf66f63b0eaef-0">
              Som avslutning vill jag ge ett litet exempel på vad kvinnliga
              förebilder kan betyda. I det här fallet syftar jag på Michelle
              Bachelet.
            </seg>
            <seg xml:id="i-5c9ac8a9469ff024-0">
              Jämställdhetsministerns sekreterare berättade vid ett tillfälle
              att om man frågar flickor i Chile vad de vill bli när de blir
              stora svarar inte alla, som tidigare, sjuksköterska eller hemmafru.
              De säger att de vill bli president. Det, herr talman, är minsann
              inget dåligt inlägg i jämställdhetsdebatten.
            </seg>
          </u>
          <note type="speaker" xml:id="i-0dce6f0ab85fac4c-0">
            Anf. 64 OLLE THORELL (s):
          </note>
          <u who="olle_thorell_02f196" xml:id="i-a94fc63eaf24396f-0">
            <seg xml:id="i-8212035266b97b21-0">
              Herr talman! Jag tänker ägna mitt inlägg i den här socialdemokratiska
              finalen av den utrikespolitiska debatten åt två frågor som jag
              tycker förtjänar att få mer plats i en sådan här debatt.
            </seg>
            <seg xml:id="i-696e01566da563c4-0">
              Den första gäller situationen i Burma. Folket i Burma har tvingats
              utstå svåra prövningar genom åren. Deras kamp för demokrati och
              mänskliga rättigheter slås ständigt ned av världens kanske mest
              repressiva regim. Militärjuntan i Burma tolererar ingen opposition
              och är en av Asiens största militärmakter.
            </seg>
            <seg xml:id="i-c8bc73f3ede91983-0">
              Barnsoldater, tvångsförflyttningar, systematiska våldtäkter som
              militärt medel samt slavarbete och tortyr hör till vardagen för
              det plågade burmesiska folket.
            </seg>
            <seg xml:id="i-dbd279a612b7cdbe-0">
              År 2007 slogs den så kallade saffransrevolutionen ned trots omvärldens
              samfällda protester. Som ytterligare sten på börda slog cyklonen
              Nargis till 2008 med tiotusentals dödsoffer i sitt spår.
            </seg>
            <seg xml:id="i-2f5644b46f8e6976-0">
              Miljoner illegala migrantarbetare från Burma arbetar över hela
              Asien, ofta under omänskliga förhållanden. Fortfarande sitter
              Aung San Suu Kyi i husarrest. Även om militärjuntan häromdagen
              släppte vice ordföranden i hennes parti, den 83-årige Tin Oo,
              är det ingen tvekan om att militärjuntan ämnar behålla sitt järngrepp
              över makten. Tin Oo släpptes, men fick uppmaningen att inte göra
              något som kan störa statsbygget.
            </seg>
            <seg xml:id="i-5d51dbb08a567758-0">
              Juntan har meddelat att man ska genomföra val i år. Ingen bedömare
              inbillar sig att valet kommer att vara vare sig fritt, rättvist
              eller legitimt.
            </seg>
            <seg xml:id="i-66543f44deb3972e-0">
              Vi kräver att Aung San Suu Kyi och de andra över 2 000 politiska
              fångarna släpps och att regimen tillåter oppositionen att verka
              inför det kommande valet.
            </seg>
            <seg xml:id="i-2f75d3f1c61abb70-0">
              Sverige har ett ansvar bilateralt, men också tillsammans med
              FN och EU, att ytterligare öka trycket på juntan i Burma. Också
              indirekt bör Sverige utöva påtryckningar. Burma är medlem i Asean
              och Sverige bör i sina relationer med Indien, Kina, Thailand och
              de andra Aseanländerna prioritera utvecklingen i Burma och påverka
              deras hållning mot militärjuntan.
            </seg>
            <seg xml:id="i-99acad9d99136141-0">
              Sverige bör verka för att fler länder slutar exportera vapen
              till Burma och för ett globalt vapenembargo mot landet. Sverige
              och EU bör också ge ett starkare stöd till Burmas demokratirörelse.
            </seg>
            <seg xml:id="i-37b2afd829b9f047-0">
              Herr talman! Det andra ämne jag tänker tala om i dag nämndes
              i början av debatten, men jag vill fördjupa det något. Det gäller
              klustervapen och den så kallade Oslokonventionen, ett avtal som
              104 länder har ställt sig bakom. Sverige anslöt sig efter mycket
              om och men till de länder som skrev under avtalet i Oslo i december
              2008. Det var efter en långdragen process där regeringen faktiskt
              aktivt motverkade det som en helt enig riksdag hade ställt sig
              bakom. Regeringen verkade för att undanta den svenska bombkapsel
              90. Utrikesministern spelade ett flertal gånger ned betydelsen
              av Osloprocessen och kallade den en skönhetstävling utan faktisk
              betydelse. Till slut skrev man ändå under. Frid och fröjd, kan
              man tro, men icke. Det återstår en hel del arbete.
            </seg>
            <seg xml:id="i-cfb4ef6beb2958a7-0">
              Sverige måste först ratificera konventionen så att den vinner
              laga kraft. Sedan måste Sverige inleda destruktionen av BK 90.
            </seg>
            <seg xml:id="i-cc56843d33bf5edd-0">
              För att konventionen ska träda i kraft krävs att 30 länder har
              ratificerat den. Vi har krävt att Sverige för en gångs skull ska
              visa framfötterna i det här arbetet och bli ett av dessa första
              30 länder. Nu är den chansen borta i och med att Burkina Faso
              och Moldavien i går ratificerade konventionen. Nu hör Sverige
              än en gång till eftersläntrarna i processen. Jag menar att det
              är ovärdigt ett land som historiskt har varit en föregångare inom
              nedrustning.
            </seg>
            <seg xml:id="i-6752d4a6d42cf81e-0">
              Inte heller när det gäller att skrota innehavet av de egna klusterbomberna
              är Sverige något föregångsland.
            </seg>
            <seg xml:id="i-de02dd32412b7ccf-0">
              Vi kan jämföra med Spanien som redan har avslutat sitt destrueringsarbete
              efter att på några månader ha förstört inte mindre än 233 261
              substridsdelar.
            </seg>
            <seg xml:id="i-58c82f199b47512d-0">
              Andra länder som Belgien, Tyskland, Norge och Storbritannien
              har redan inlett arbetet med att skrota sina klustervapen. Varför
              kan inte Sverige göra detsamma? Vad är det som är så svårt och
              tidskrävande i Sverige men så okomplicerat och enkelt i andra
              länder? Kan det möjligen vara så enkelt att det är viljan som
              saknas?
            </seg>
            <seg xml:id="i-7c08ca71a1747670-0">
              Vi kräver därför två saker av regeringen.
            </seg>
            <seg xml:id="i-bdce75f0fa02dffa-0">
              För det första att regeringen skyndsamt ratificerar konventionen,
              för det andra att regeringen redovisar hur många substridsdelar
              Sverige i dag är i besittning av samt presenterar en tidsplan
              för skrotningen och sedan redovisar hur detta arbete fortskrider.
            </seg>
          </u>
          <note xml:id="i-3b69e8784ad83b30-0">
            I detta anförande instämde Magdalena Streijffert (s).
          </note>
          <note type="speaker" xml:id="i-a2f4200714f3157b-0">
            Anf. 65 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-66d6d01a6ad89534-4">
            <seg xml:id="i-a8ba6da384e565a5-0">
              Herr talman! Jag satt på rummet och hörde den socialdemokratiska
              interndebatten och tänkte att det inte kunde få fortgå. Jag tog
              en liten språngmarsch hit.
            </seg>
            <seg xml:id="i-099ba87657ea8f36-0">
              Att jag inte berörde Burmafrågan beror ju inte på att jag har
              någon annan uppfattning om vikten av att stötta en demokratisk
              utveckling eller Aung San Suu Kyi som sitter i husarrest sedan
              länge.
            </seg>
            <seg xml:id="i-1490f2f887920edf-0">
              Det är en fullkomligt förödande situation. Vi har alla varit
              engagerade för att stötta de krafter som verkar för en förändring
              i Burma.
            </seg>
            <seg xml:id="i-e3a9a9337c1b1d10-0">
              Det är inte lätt. Det är vi alla medvetna om. Men det får inte
              framstå som oklart vilken hållning vi har i frågan.
            </seg>
          </u>
          <note type="speaker" xml:id="i-e60eeb7ac935be06-0">
            Anf. 66 OLLE THORELL (s) replik:
          </note>
          <u who="olle_thorell_02f196" xml:id="i-a94fc63eaf24396f-1">
            <seg xml:id="i-9dd8786f7744766d-0">
              Herr talman! Tack, Kerstin Lundgren, för repliken. Jag är medveten
              om att det finns ett brett engagemang i Sveriges riksdag för Burmas
              frihet. Det visar inte minst det Burmanätverk som finns i riksdagen,
              de gemensamma brev vi skriver i människorättsgruppen i riksdagen
              och de betänkanden som kommer från utskottet.
            </seg>
            <seg xml:id="i-8887004bfafed71b-0">
              Jag vill inte låta påskina att borgerligheten struntar i Burma.
              Det har jag aldrig trott. Jag tycker ändå att det förtjänar utrymme
              i en utrikespolitisk debatt.
            </seg>
            <seg xml:id="i-c0821e8a5f903f40-0">
              Vi har ett ansvar att fortsätta att hålla fokus på glömda konflikter.
              När allt mediefokus är på jordbävningen på Haiti lider folket
              i Burma, även om man lider lite mer på Haiti just den veckan.
            </seg>
          </u>
          <note type="speaker" xml:id="i-fff72a92be046cbf-0">
            Anf. 67 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-66d6d01a6ad89534-5">
            <seg xml:id="i-2ffb4dfe7d6dc7da-0">
              Herr talman! Det låter bra att Olle Thorell och jag är överens
              om att vi har en samsyn när det gäller engagemanget för en demokratisering
              av Burma. Det är en uppgift som ibland kan upplevas alldeles särskilt
              oöverstiglig.
            </seg>
            <seg xml:id="i-d742b732782251eb-0">
              Som jag sade i mitt inlägg är människors längtan efter frihet
              obändig. Vi ser många rädda regimer som möter människors drömmar.
            </seg>
            <seg xml:id="i-432b5a30172be345-0">
              Min övertygelse är att det i det långa loppet är människors drömmar
              som vinner över rädda regimer, så också i Burma.
            </seg>
            <seg xml:id="i-516c37b3074cfe0a-0">
              Det är alldeles för många sådana konflikter, öppna och icke öppna,
              som drabbar människor. Där ska vi vara verksamma multilateralt
              och med stark EU-röst.
            </seg>
          </u>
          <note type="speaker" xml:id="i-ed4828ede2e6b1ff-0">
            Anf. 68 OLLE THORELL (s) replik:
          </note>
          <u who="olle_thorell_02f196" xml:id="i-a94fc63eaf24396f-2">
            <seg xml:id="i-0216d0054524acdf-0">
              Herr talman! Jag behöver inte ytterligare instämma i detta. Det
              är intressant att Kerstin Lundgren tar upp en fråga där vi har
              en samstämmighet i utskottet, frågan om Burma. Men när det gäller
              den andra frågan som jag talade om, frågan om klustervapen det
              var kanske under hennes språngmarsch finns det också en samstämmighet
              i utskottet om att regeringen skyndsamt ska se till att ratificera
              förbudet och att inleda destruktion av bombkapsel 90. Detta är
              vi också överens om, men om detta var det inga andra borgerliga
              ledamöter som sprang hit för att betyga sin överensstämmelse med
              vår uppfattning. Det är intressant att notera.
            </seg>
          </u>
          <note type="speaker" xml:id="i-05a7c6514c54f8cb-0">
            Anf. 69 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-66d6d01a6ad89534-6">
            <seg xml:id="i-1038bca73c29f6a5-0">
              Herr talman! Förvisso var det så att jag sprang och inte hörde
              just detta inlägg. Men jag förväntar mig att vi kommer att få
              en ratifikation från svensk sida inom en inte alltför avlägsen
              framtid.
            </seg>
          </u>
          <note type="speaker" xml:id="i-f78c772f37dcaf2a-0">
            Anf. 70 AMEER SACHET (s):
          </note>
          <u who="ameer_sachet_a38283" xml:id="i-06aa61a4365b7a85-0">
            <seg xml:id="i-94c97e3e59ca7845-0">
              Herr talman! Som siste talare i denna debatt tänkte jag ta upp
              FN:s roll i världen. Jag hade förmånen att göra studiebesök vid
              FN:s huvudkontor i New York under de två föregående veckorna.
              Jag kunde studera FN:s organisation närmare och det arbete som
              sker dagligen. Bland annat följde jag arbetet inom den sociala
              utvecklingskommissionen.
            </seg>
            <seg xml:id="i-592e273ea365719b-0">
              Fred, säkerhet och mänskliga rättigheter är de tre centrala pelarna
              i FN:s verksamhet. FN måste bli tydligare i att det ska gälla
              för alla länder. Folkrätten måste utvecklas för att skydda människor
              och får inte bli redskap för stormaktsintressen eller diktatorer.
            </seg>
            <seg xml:id="i-c0dd0a5ff45df845-0">
              Det är ytterst viktigt att FN:s roll stärks när det gäller att
              avvärja potentiella konflikter mellan länder och regioner så att
              krig eller inbördeskrig aldrig bryter ut.
            </seg>
            <seg xml:id="i-fbe0bcc31ea96b80-0">
              FN har stora utmaningar. De välkända konflikterna i världen måste
              lösas enligt folkrätten. IsraelPalestina-konflikten, KinaTibet-konflikten,
              MarockoVästsahara-konflikten och SudanDarfur-konflikten är aktuella
              i dag.
            </seg>
            <seg xml:id="i-9f81e4476b3f44fb-0">
              Utöver det plågas en stor del av världens stater i dag av etniska
              konflikter. Konflikter uppstår också mellan stater utifrån hur
              minoriteten behandlas. En nationalstat känner sig hotad av att
              territorier dominerade av minoriteten ska brytas loss och rent
              av bli delar av en angränsande nationalstat. Konflikterna på Balkan
              och på Cypern, konflikten mellan Armenien och Azerbajdzjan samt
              konflikterna mellan Ryssland och dess grannstater handlar mycket
              om detta.
            </seg>
            <seg xml:id="i-a4d0f46e843c1b33-0">
              FN är fortfarande vårt främsta globala forum där staternas röster
              väger lika i generalförsamlingen. Bildandet av olika regionala
              ekonomiska sammanslutningar och frihandelsområden tar inte bort
              behovet av FN. Det gör inte heller klubbar som G8 och G20.
            </seg>
            <seg xml:id="i-9cb835babef4079e-0">
              FN är ett ventilationsredskap för globala problem och konflikter.
              Det är en organisation som i sina bästa stunder representerar
              mänsklighetens längtan efter frihet från krig och hunger samt
              hopp om att alla former av förtryck ska avvecklas. FN är ett embryo
              till ett slags demokratisk världsregering, och vi känner inte
              till något bättre än så länge. Det är ingen tillfällighet att
              just mänskliga rättigheter och konfliktlösning alltid har stått
              i centrum för FN:s verksamhet.
            </seg>
            <seg xml:id="i-86896da206a5a432-0">
              När FN bildades diskuterade man säkerhet ur ett statligt perspektiv,
              eftersom det är stater som är medlemmar i FN. Säkerhet är ett
              tillstånd då stater känner sig skyddade mot faktiska, potentiella
              eller upplevda hot mot deras självständighet, suveränitet och
              politiska institutioner. I brist på en effektiv säkerhetsgaranti
              fortsätter tyvärr länder ofta att söka säkerhet i militära termer.
            </seg>
            <seg xml:id="i-87212bf604d615c5-0">
              Kapprustningen under det kalla kriget innebar att större militär
              kapacitet i förlängningen uppfattades som mer säkerhet. I dag
              är kapprustningen kanske inte lika påtaglig, men stater har fortfarande
              en tendens att uppfatta säkerhet som uteslutande en militär fråga
              och något som endast kan garanteras av vapenmakt.
            </seg>
            <seg xml:id="i-82eb472af091a68b-0">
              Vi måste tala mer om mänskliga rättigheter, inte bara för att
              skydda säkerheten i länderna. Vi måste tala om att skydda människors
              säkerhet. Vi socialdemokrater ser det som ett viktigt framsteg
              att världens länder antog principen om skyldigheten att skydda
              vid FN:s reformtoppmöte hösten 2005. Principen innebär att det
              är varje stats ansvar att skydda sin befolkning mot folkmord,
              krigsförbrytelser, etnisk rensning och andra brott mot mänskligheten
              och att agera för att förebygga sådana allvarliga övergrepp. I
              en situation när en stat inte förmår eller inte vill leva upp
              till detta ansvar har det internationella samfundet en skyldighet
              att ingripa för att skydda en befolkning.
            </seg>
            <seg xml:id="i-f75c3cedd05a7612-0">
              Sverige borde mer aktivt stödja de processer som nu pågår som
              uppföljning till de antagna besluten vid FN:s toppmöte 2005.
            </seg>
            <seg xml:id="i-37b4797f0709428d-0">
              Från svensk sida borde vi också genom inte minst EU hårdare driva
              nedrustningskravet och försöka åstadkomma överenskommelser varigenom
              kärnvapen och andra massförstörelsevapen avvecklas.
            </seg>
            <seg xml:id="i-8255280f563e9927-0">
              Antalet svältande i världen har i och med den ekonomiska krisen
              ökat till drygt en miljard människor. Det är det största antalet
              sedan år 1970. Enligt FN:s livsmedels- och lantbruksorganisation
              FAO:s årliga världssvältsrapport ökade antalet svältande med 100
              miljoner 2009 jämfört med 2008.
            </seg>
            <seg xml:id="i-8584cecfb7e2d872-0">
              Vi socialdemokrater vill också verka för att EU:s medlemsländer
              ska höja sina egna biståndsnivåer.
            </seg>
            <seg xml:id="i-0b17b6723f22a659-0">
              Inom EU vill vi arbeta för att handelshinder för Afrika, Karibien
              och Sydamerika tas bort. Vi ska avslutningsvis vara det land som
              hårdast driver frågan om att avskaffa EU:s jordbrukssubventioner.
            </seg>
          </u>
          <note type="speaker" xml:id="i-6f374da8c34e4670-0">
            Anf. 71 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-66d6d01a6ad89534-7">
            <seg xml:id="i-3bd26e6ed757a27c-0">
              Herr talman! Jag ber om ursäkt för att jag blandar mig i den
              interna diskussionen. Men kammaren ska vara en öppen debattplats
              för oss alla. Därför begärde jag replik på Ameer Sachets anförande.
              Han tog mycket fasta på FN och en reformering av FN-systemet.
            </seg>
            <seg xml:id="i-15b64b1c6b0d1763-0">
              Det är oerhört viktigt att vi väljer den multilaterala vägen,
              precis som jag sade tidigare. Sverige har en mycket tydlig profil
              i den delen att backa upp och stötta men också att försöka åstadkomma
              ett effektivare FN, ett FN som har förmåga att handla. Där kommer
              frågan om responsibility to protect, alltså skyldigheten att skydda
              inte bara staters utan också människors rätt, in. FN har uttalat
              det, men det finns få som är beredda att göra det. Det viktiga
              inslaget som har kommit i det sammanhanget är ICC, den internationella
              brottmålsdomstolen.
            </seg>
          </u>
          <note type="speaker" xml:id="i-00a8bc1c5283f257-0">
            Anf. 72 AMEER SACHET (s) replik:
          </note>
          <u who="ameer_sachet_a38283" xml:id="i-06aa61a4365b7a85-1">
            <seg xml:id="i-bddbc626bdeade06-0">
              Herr talman! Jag vet inte om Kerstin Lundgrens fråga gällde att
              vi ska driva den av FN 2005 antagna resolutionen om skyldigheten
              att skydda.
            </seg>
            <seg xml:id="i-f0f33e4656da7ab2-0">
              Vi socialdemokrater stöder självklart den reform som innebär
              att det i dag finns möjlighet för FN som organisation att ingripa
              om det finns evidens för att ett land inte kan skydda sin befolkning.
              Vi stöder helt denna reform. Det är klart att vi ska påverka andra
              länder och representanter på alla möjliga sätt så att de följer
              oss.
            </seg>
          </u>
          <note type="speaker" xml:id="i-c272deeac69707e8-0">
            Anf. 73 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-66d6d01a6ad89534-8">
            <seg xml:id="i-c889d0643453e071-0">
              Herr talman! Frågan är inte om Socialdemokraterna stöder FN eller
              skyldigheten att skydda också människor och inte bara stater.
            </seg>
            <seg xml:id="i-2e214e2372d10c64-0">
              Den intressanta frågan är hur man åstadkommer ett FN eller en
              ordning i världen som gör att detta inte bara handlar om ord.
              Då finns det en spännande fråga.
            </seg>
            <seg xml:id="i-3b60ff5552379859-0">
              Från majoritetens och regeringens sida har vi sagt att vi är
              beredda att göra insatser ute i världen. Men jag vet och har också
              hört i debatten att man från oppositionens sida har en mycket
              svalare inställning när det gäller förmågan och viljan att vara
              med ute och göra insatser, ibland också när säkerhetsrådet inte
              har signalerat att man vill skydda människors rätt.
            </seg>
          </u>
          <note type="speaker" xml:id="i-e057d946a6826684-0">
            Anf. 74 AMEER SACHET (s) replik:
          </note>
          <u who="ameer_sachet_a38283" next="cont" xml:id="i-75c95399de876a4d-0">
            <seg xml:id="i-f34bf774ca2051bb-0">
              Herr talman! Vi socialdemokrater stöder alltid FN-beslut. När
              det gäller FN-mandaterade insatser och sådana beslut försöker
              vi på något sätt delta. I dag deltar vi i olika operationer. Det
              gäller då både militära och humanitära insatser ute i världen.
              Men det är alltid utifrån FN-mandatsbeslut så att det är klart
              och tydligt att vi följer FN:s beslut, inget annat.
            </seg>
            <seg xml:id="i-dce0d7248efae2d7-0">
              Den utrikespolitiska debatten var härmed avslutad.
            </seg>
          </u>
          <note xml:id="i-e3d8b7a987faba5a-0">
            3 § Anmälan om fördröjda svar på interpellationer
          </note>
          <note xml:id="i-1a61ab6e74ede9e4-0">
            Till riksdagen hade inkommit följande skrivelser:
          </note>
          <note xml:id="i-a0c5f14f0d2bd238-0">
            Interpellation 2009/10:224
          </note>
          <note xml:id="i-e218af78d80d3a4e-0">
            Interpellation 2009/10:224 Statlig verksamhet i Ånge
          </note>
          <note xml:id="i-97132223cae1f0c6-0">
            Interpellationen kommer att besvaras fredagen den 19 mars 2010.
          </note>
          <u who="ameer_sachet_a38283" prev="cont" xml:id="i-4e820dd918bb79e0-0">
            <seg xml:id="i-6894299ac013587f-0">
              Skälet till dröjsmålet är nationella samt utrikes resor.
            </seg>
            <seg xml:id="i-6894299ac013587f-1">
              Skälet till dröjsmålet är nationella samt utrikes resor.
            </seg>
            <seg xml:id="i-ce6374e3a7ce76e8-0">
              Skälet till dröjsmålet är redan inbokade engagemang.
            </seg>
          </u>
          <note xml:id="i-34195164f764c58e-0">
            Fredrik Ahlén
          </note>
          <note xml:id="i-28af194e0a23ba21-0">
            Interpellation 2009/10:228
          </note>
          <note xml:id="i-acf3bf893f77c92a-0">
            Interpellation 2009/10:228 Regeringens hantering av krisen inom
            läkemedelsindustrin
          </note>
          <note xml:id="i-97132223cae1f0c6-1">
            Interpellationen kommer att besvaras fredagen den 19 mars 2010.
          </note>
          <note xml:id="i-34195164f764c58e-1">
            Fredrik Ahlén
          </note>
          <note xml:id="i-92f27c1cea51219b-0">
            Interpellation 2009/10:247
          </note>
          <note xml:id="i-2ef9a2116851377b-0">
            Interpellation 2009/10:247 Tvångsgiftermål och arrangerade äktenskap
          </note>
          <note xml:id="i-8dabe5bf87b59f62-0">
            Interpellationen kommer att besvaras tisdagen den 9 mars 2010.
          </note>
          <note xml:id="i-a788aa9134ce35ff-0">
            Marianne Jenryd
          </note>
          <note xml:id="i-22ccf374c0357316-0">
            4 § Förnyad bordläggning
          </note>
          <note xml:id="i-e0bf89bd69611939-0">
            Föredrogs och bordlades åter
          </note>
          <note xml:id="i-4762c90350a78829-0">
            5 § Enklare och tydligare regler för förnybar elproduktion m.m.
          </note>
          <note xml:id="i-ceb2ad5455b59d70-0">
            Föredrogs
          </note>
          <note type="speaker" xml:id="i-84b8e174599d8969-0">
            Anf. 75 RENÉE JERYD (s):
          </note>
          <u who="renee_jeryd_e54e5e" xml:id="i-5e3ddd9462950c55-0">
            <seg xml:id="i-c455dd87f6833683-0">
              Herr talman! Ibland blir politik teknik, och ibland blir teknik
              politik. I fråga om det vi i dag ska debattera är det på ytan
              mer teknik än politik. Men skrapar man på ytan hittar man politik.
              Det är politik var gränsen ska gå eller om det över huvud taget
              ska vara någon gräns när man köper och säljer egenproducerad förnybar
              el på nätet. Politik blir det också när vi ska komma fram till
              hur vi ska uppnå ett ekologiskt hållbart samhälle genom att byta
              elsystem och gå över till förnybar elproduktion.
            </seg>
            <seg xml:id="i-6579b48a689e0349-0">
              Jag är övertygad om att vi är överens om att vi på något sätt
              måste hjälpa den lilla elproducenten eftersom just små elproducenter
              kan hjälpa oss med att ställa om till ett hållbart samhälle.
            </seg>
            <seg xml:id="i-697806cb6b4ea03d-0">
              Just i dag kan vi konstatera att en av våra stora elproducenter
              fullständigt har abdikerat från investeringar i det förnybara
              och satsar ännu mer på fossila alternativ detta enbart för att
              vinstmaximera. Det som gör mig mest arg är att bolaget i fråga
              ägs av svenska staten.
            </seg>
            <seg xml:id="i-61648df494347e4d-0">
              En fundering som jag har är om de partier som väljer att inte
              delta i dagens debatt inte är så mycket för ett hållbart samhälle
              och för förnybar elproduktion. Är det så?
            </seg>
            <seg xml:id="i-03ebd59ad49a8c36-0">
              En annan fundering handlar om att regeringens energipolitik i
              dagens Sverige har svårt att få stöd hos regeringens partier.
              Att med en borgerlig regering tro på en långsiktig energipolitisk
              lösning över blockgränsen är en utopi. Genom att inte komma med
              långsiktiga lösningar för energipolitiken hotar den borgerliga
              politiken svensk sysselsättning, svensk konkurrenskraft och svensk
              välfärd. Kan regeringen dessutom inte styra sitt eget bolag till
              att ställa om till förnybar energiproduktion är det en fullständig
              katastrof för det hållbara Sverige.
            </seg>
            <seg xml:id="i-6e1933c6c90a74b2-0">
              Sverige behöver en långsiktig energipolitik som tryggar energitillgången
              och ger ett elöverskott. Vi behöver investera i energisystemet
              redan i dag, inte om 20 år. Vi behöver genomföra en lugn och trygg
              omställning av energisystemet.
            </seg>
            <seg xml:id="i-43ab81ca72ee3acd-0">
              För att kunna fasa ut den icke fossilfria elproduktionen är det
              viktigt att uppmuntra småskalig elproduktion. Dessa producenter
              måste tillåtas att på ett enkelt sätt ansluta sig till elnätet.
            </seg>
            <seg xml:id="i-4683fa69facf12f8-0">
              Vi socialdemokrater vill att den svenska tillgången till el tryggas,
              något som denna vinter är en högaktuell fråga. De energisystem
              som finns i Sverige måste ställas om och bli långsiktigt hållbara.
            </seg>
            <seg xml:id="i-a6c04b40257aa631-0">
              En förstärkning av överföringskapaciteten är nödvändig för att
              det ska gå att fortsätta med utbyggnaden av förnybar elenergi.
              Med den snabba utbyggnaden av förnybar energi och med satsningar
              på en effektivare elanvändning kommer Sverige att inom en överskådlig
              framtid ha ett betydande elöverskott. Detta ger oss en försörjningstrygghet.
            </seg>
            <seg xml:id="i-2d58eb62f3212414-0">
              Herr talman! Elmarknaden fungerar inte som det var tänkt. Det
              krävs en mängd åtgärder för att förbättra denna. Det behövs nya
              aktörer på elmarknaden, vilket underlättas av en effektiv och
              tydlig tillståndsprocess, samt decentralisering och småskaligt
              ägande av produktionsanläggningar. Den svenska elmarknaden präglas
              i alltför stor utsträckning av oligopol med ett fåtal aktörer
              som dessutom i flera fall samäger viktiga produktionsanläggningar.
            </seg>
            <seg xml:id="i-6633af95b316a7c9-0">
              Utvecklingen av den förnybara elproduktionen öppnar upp för fler
              aktörer, vilket kan leda till en ökad konkurrens och en bättre
              prisbildning. Genom en effektiv och tydlig tillståndsprocess vill
              vi underlätta för nya aktörer att komma in på elmarknaden.
            </seg>
            <seg xml:id="i-bbdea9495a818553-0">
              Vi tycker också att samägandet av kärnkraftverk bör begränsas
              och att konkurrensproblemen på vattenkraftsområdet måste åtgärdas.
              Vi vill skärpa övervakningen på elmarknaden. Vidare tycker vi
              att åtgärder som kan öka flexibiliteten i elförbrukningen och
              små elproducenters möjligheter att sälja sin el är positiva. Men
              innan vi binder oss vid någon form av beslut vill vi avvakta den
              nyligen tillsatta utredningen och se resultatet i dessa frågor.
              Detsamma gäller elcertifikatssystemet.
            </seg>
          </u>
          <note xml:id="i-1128bfcd9bb1a132-0">
            Herr talman! Jag yrkar bifall till reservation 2.
          </note>
          <note type="speaker" xml:id="i-d85b15fae75469c2-0">
            Anf. 76 KENT PERSSON (v):
          </note>
          <u who="kent_persson_3230c6" next="cont" xml:id="i-eab56aa0029c5a18-0"/>
          <note xml:id="i-3988def5b5f504b2-0">
            Herr talman! Jag yrkar bifall till reservationerna 2 och 3.
          </note>
          <u who="kent_persson_3230c6" prev="cont" xml:id="i-dc1e2aa24124f2e7-0">
            <seg xml:id="i-e45d74f21da46bbb-0">
              Det betänkande som vi i dag ska diskutera handlar om enklare
              och tydligare regler för förnybar produktion. Detta låter intressant.
              Med spänning läste jag propositionen om det här. Tyvärr fullföljer
              man inte tankegångarna fullt ut, utan en rad frågor återstår att
              diskutera.
            </seg>
            <seg xml:id="i-1b9d0ec8f6e5ba61-0">
              I mitt anförande tänker jag ta upp hur elmarknaden fungerar.
              Det känns verkligen aktuellt med tanke på de elpriser som vi upplevt
              under vintern och hur vi mäter och debiterar elen detta utifrån
              små elproducenters möjligheter att bidra till den svenska energiförsörjningen.
            </seg>
            <seg xml:id="i-0c40dadcd7eca062-0">
              Herr talman! Målet beträffande elmarknaden är trots allt att
              åstadkomma en effektiv sådan med en fungerande konkurrens mellan
              elleverantörerna. Tanken är att det ska leda till en god tillgång
              på el till internationellt gångbara priser konkurrensmässigt och
              till gagn för vår basindustri. För att åstadkomma detta avreglerades
              elmarknaden 1996. En elbörs skapades på den nordiska elmarknaden,
              Nord Pool.
            </seg>
            <seg xml:id="i-70049917ddc97204-0">
              Det var nog många som chockades den 17 december förra året då
              elpriset sköt i höjden och under en viss timme nådde fantastiska
              17:48 kronor. Motsvarande tid veckan innan kunde det handlas med
              el till ett pris av 43 öre per kilowattimme.
            </seg>
            <seg xml:id="i-0d4efe86932c00d7-0">
              Den fråga man kan ställa sig är: Vad var det som egentligen hände,
              och hur kunde det komma sig att det hände? Vi har ju en marknad
              som ska kunna hantera den typen av frågor. Debatten blev stor.
              Många krävde reglering igen. En del kallade börsen för Kalle Anka-börs.
              En del påstod att vi hade en elbörs som manipulerades av våra
              tre stora företag.
            </seg>
            <seg xml:id="i-7d9a54615466be6c-0">
              Debatten var lång och delvis minst sagt bitsk, kan man säga.
              Men, herr talman, på något sätt måste man väl ändå säga att marknaden
              fungerar. Det är tillgång och efterfrågan som ska vara avgörande
              i prissättningen, och så sker normalt sett. El är dock inte vilken
              vara som helst, utan elpriset påverkas av en rad andra faktorer
              som inte har med marknadens funktionssätt att göra. Det är skatter
              och nätavgifter med mera, som beror dels på politiskt fattade
              beslut och dels på ägande av nätet. Det är klart att det då inte
              är så mycket mer än den sista producerade kilowatttimmen som blir
              helt avgörande för prissättningen.
            </seg>
            <seg xml:id="i-fc2eb0444ee23888-0">
              Själva misstanken att marknaden och Nord Pool är manipulerad
              borde få till följd att man undersöker hur det är. Möjligheten
              att kräva ut handlingar från Nord Pool måste vara en angelägenhet
              för svenska staten, som ändå är med och äger Nord Pool. Detta
              har krävts av olika aktörer för att man skulle få se och för att
              misstanken om huruvida det fungerar finns, men Nord Pool har sagt
              nej. De lämnar helt enkelt inte ut papper. Detta är ett av de
              krav som måste till för att man ska kunna få en effektiv studie
              av hur elmarknaden fungerar och få den att fungera på ett bättre
              sätt.
            </seg>
            <seg xml:id="i-3416da4cfe5e2fc9-0">
              För att den svenska elmarknaden ska fungera måste några saker
              förbättras. 90 procent av elproduktionen i Sverige ägs och kontrolleras
              av tre kraftproducenter. Det är inte bra. Vi har en oligopolliknande
              situation som behöver begränsas, och vi måste alltså arbeta här
              i Sveriges riksdag för att underlätta för små elproducenter att
              komma in. Så är inte fallet. Överföringskapaciteten mellan de
              nordiska länderna måste också byggas ut för att på det sättet
              få ett bättre flöde av energi när det behövs utbyte. De flaskhalsar
              som i dag finns leder till högre priser än vad som vore fallet
              om vi hade en fungerande elmarknad och fungerande elnät.
            </seg>
            <seg xml:id="i-2a5d3ae5d0f3cde9-0">
              Samägande av kärnkraften bör också begränsas. Detta är en fråga
              som jag har tagit upp tidigare och som Vänsterpartiet har drivit.
              Det är glädjande att också regeringen tittar på saken nu, men
              det tar tid. Det tar för lång tid, ska man väl säga. Det måste
              till en effektiv övervakning av elmarknaden. För att den ska bli
              effektiv måste man ha tillgång till viss information från Nord
              Pool. Annars är det inte möjligt. Vi måste också underlätta för
              förnybar el att komma in på marknaden.
            </seg>
            <seg xml:id="i-82cdce0f109e9d34-0">
              Hur hanterar då regeringen och för den delen utskottets majoritet
              frågan om reformering av regelverket kring förnybar elproduktion
              och de motioner som finns med anledning av propositionen? Utskottet
              skriver att en förutsättning för en väl fungerande elmarknad är
              att det finns välinformerade kunder som har möjlighet att reagera
              på marknadens prissignaler. Då undrar jag: Jaha, hur då? Ingenstans
              står det nämligen någonting om hur detta ska gå till. Skriver
              man att det är en av grundförutsättningarna för att få en väl
              fungerande marknad måste man ändå ge någon hint om hur detta ska
              ske.
            </seg>
            <seg xml:id="i-895a824997f3d902-0">
              Utskottets majoritet skriver vidare att inriktningen på längre
              sikt bör vara att alla elkunder ska ha mätsystem som klarar timvis
              mätning, effektstyrning med mera. Jaha. Visst, förslagen finns.
              Men vad gör regeringen, och vad tycker utskottets majoritet? Man
              begraver hela frågan i en ny utredning, trots att det finns förslag.
            </seg>
            <seg xml:id="i-6fb12c5da565637a-0">
              Inte ens frågan om att undanta små elproducenter från kravet
              på timvis mätning finner gehör hos regeringen eller majoriteten
              i utskottet. Motiveringen är att kostnader för hantering av timvis
              mätning inte utgör något hinder för investeringar i små anläggningar.
              Det är tvärtemot vad utredaren Lennart Söder säger i den statliga
              utredningen Bättre kontakt via nätet om anslutning av förnybar
              elproduktion . Vad grundar sig regeringens uppfattning att det
              inte utgör något hinder på? Hur jag än läser detta får jag inget
              svar på den frågan, utan det bara konstateras.
            </seg>
            <seg xml:id="i-e27c7af5df176156-0">
              Regeringens förslag innebär att man likställer villaägaren som
              har en solpanel på taket eller en vindsnurra med de tre stora
              produktionsanläggningarna. Det är knappast rimligt. Ett sätt att
              öka intresset för egenproducerad el är att alla mindre elleverantörer
              har rätt till nettomätning. Frågan får inte gömmas i en ny utredning.
              Dagens system, som innebär att det är upp till nätbolagens välvilja
              att erbjuda en nettomätning, är knappast tillfredsställande.
            </seg>
            <seg xml:id="i-8fb6accd7374e297-0">
              Herr talman! Det kanske i alla fall är så enkelt som när Näringsdepartementets
              sakkunnige Jan-Olof Lundgren i en intervju i tidningen Ny Teknik
              den 23 oktober förra året sade: Om vi hade föreslagit en allmän
              nettodebitering, hade vi i praktiken tvingat elbolagen att köpa
              all el av de små producenterna. Min kommentar är: Det är väl detta
              det är frågan om.
            </seg>
          </u>
          <note type="speaker" xml:id="i-f522a9c1d053502a-0">
            Anf. 77 PER BOLUND (mp):
          </note>
          <u who="per_bolund_0a9708" xml:id="i-4585fb47794f4367-0">
            <seg xml:id="i-7c3092363ec76a0f-0">
              Herr talman! Energi är makt. Den som har kontrollen över ett
              lands produktion och distribution av elektricitet får också ett
              väldigt stort inflytande över landet och dess invånare. Det ärende
              vi nu diskuterar, som handlar om hur man kan producera sin egen
              el, handlar därför också om hur man kan ge mer makt till de enskilda
              medborgarna och elkonsumenterna och minska makten för de stora
              elbolagen i Sverige.
            </seg>
            <seg xml:id="i-6b1a7a5fe1f0ba78-0">
              En sådan utveckling skulle vara bra för den enskilde, och det
              skulle också vara bra för samhället om friheten och konkurrensen
              på elmarknaden ökar. För Miljöpartiet är det därför av stort värde
              att vi kan göra det så enkelt och lönsamt som möjligt för enskilda
              att bidra till energiomställningen och producera sin egen el.
              Genom att göra det enklare och lönsammare för småskalig elproduktion
              kan vi frigöra både kapital och en stor kreativitet och handlingskraft
              hos ett stort antal hushåll runt om i landet för att snabbt bygga
              ut produktionen av förnybar el.
            </seg>
            <seg xml:id="i-cf89ece3712b0609-0">
              Tyvärr ser vi nu hur regeringens förslag, som redovisas i den
              proposition vi nu diskuterar, inte räcker långt. Med regeringens
              politik kommer vi även i fortsättningen att sitta fast i en elmarknad
              med några få stora, dominerande aktörer. I stället för verkliga
              reformer presenterar regeringen halvmesyrer. Jag kommer i stället
              att redovisa hur Miljöpartiet vill bygga ett energisystem som
              utgår från den enskildes situation och möjligheter och som frigör
              alla människors kraft att bidra till energiproduktionen i Sverige.
            </seg>
            <seg xml:id="i-6156b37287fc8c14-0">
              Herr talman! Småskalig produktion av el har en mycket stor potential
              i Sverige. Redan i dag ser vi hur fler och fler väljer att sätta
              upp solceller och små vindkraftverk för att täcka hela eller delar
              av sitt elbehov. Samtidigt ser man lätt att Sverige ligger långt
              efter andra länder som Tyskland, Danmark eller Spanien där utbyggnaden
              av småskalig elproduktion har kommit mycket längre.
            </seg>
            <seg xml:id="i-3d5e06ebfb571cac-0">
              I till exempel Tyskland har man byggt ut solcellsanläggningar
              som producerar sex terawattimmar el varje år. Det motsvarar produktionen
              från en hyggligt stor svensk kärnkraftsreaktor, och utbyggnaden
              fortsätter även i dag. Om man dessutom lägger på vindkraften i
              Tyskland, som producerar ungefär 40 terawattimmar varje år, kan
              vi se att den tyska produktionen av förnybar el från små källor
              är ungefär lika stor som produktionen från hela den svenska kärnkraften
              på ett år. Det är på en yta som motsvarar ungefär Sveriges yta
              och med sämre vindlägen än vi har i Sverige.
            </seg>
            <seg xml:id="i-c015f6f73e6d0618-0">
              När man tittar på intresset för småskalig elproduktion i Sverige
              ser man att det är stort. Enligt en undersökning från i maj förra
              året sade nio av tio tillfrågade att de var positiva till att
              producera och sälja sin egen energi. 90 procent! Det är ett enormt
              stöd. Åtta av tio tillfrågade sade att de gärna ville köpa solceller
              och placera dem på taket ifall de var lätta att köpa och installera.
            </seg>
            <seg xml:id="i-1b5ab48672388b30-0">
              Vi från Miljöpartiet vill göra det möjligt för alla dessa människor
              att förverkliga sina drömmar och planer, och vi är övertygade
              om att vi kan åstadkomma en energirevolution i Sverige. Det som
              krävs är en regering som vågar göra skillnad och som vågar lägga
              makten över energin i de enskildas händer. Då duger det inte att
              som regeringen gör införa hinder som motverkar möjligheterna att
              producera egen el.
            </seg>
            <seg xml:id="i-101db65fb73649a9-0">
              Med regeringens förslag kommer till exempel små elproducenter,
              om de skulle råka producera lite mer el än de själva gör av med,
              att få betala en mycket hög nätavgift i efterhand. Problemet är
              att man som småskalig elproducent ibland har svårt att veta exakt
              hur mycket som produceras och hur mycket som konsumeras i det
              egna hushållet.
            </seg>
            <seg xml:id="i-973fa7e0938af813-0">
              I slutändan leder den ganska dumma regeln från regeringen till
              att små elproducenter tvingas stänga av sin elproduktion, sin
              solcellsanläggning eller sitt vindkraftverk, för att inte komma
              upp i en nivå över den egna konsumtionen och därmed få en hög
              nätavgift. I annat fall är risken att man eldar för kråkorna,
              sätter på elelement, ökar sin konsumtion så att den hamnar över
              produktionen, detta för att slippa få en straffavgift i efterhand.
            </seg>
            <seg xml:id="i-3e0471f980239d7d-0">
              Vi kan inte se några som helst rimliga skäl till att ha sådana
              krångliga och onödiga regler. Ett avgiftssystem som uppmuntrar
              ett sådant beteende är inte rimligt och bör inte införas. Det
              enda rimliga är att småskaliga elleverantörer ges laglig rätt
              att leverera el till nätet även om det skulle vara utöver den
              egna konsumtionen. Det ska kunna göras utan att man riskerar att
              få en nätavgift i efterhand. Det är så man uppmuntrar till egen
              elproduktion, inte genom att införa hinder.
            </seg>
            <seg xml:id="i-b69cc65d50fcd596-0">
              Herr talman! Miljöpartiet vill även införa en verklig nettodebitering
              av el. Det innebär att en småskalig elproducent får kvitta den
              el han eller hon levererar till nätet mot den el som man köper
              från nätet. Det är enligt många bedömare det absolut snabbaste
              och mest effektiva sättet att öka intresset för egenproducerad
              el. Det innebär att elproducenterna får sälja el till samma pris
              som de betalar för sin egen förbrukning. Eftersom elpriset på
              den vanliga marknaden med skatter och avgifter i dag ligger på
              ungefär 1:30 kronor per kilowattimme är det en god ersättning
              för den el man producerar i sin egen anläggning.
            </seg>
            <seg xml:id="i-6566de5611cddf44-0">
              Vårt förslag är alltså att ge småskaliga producenter laglig rätt
              att kräva nettodebitering av det lokala elnätsföretaget. Dessutom
              anser vi att debiteringen ska ske kvartalsvis. Med regeringens
              lagstiftning är man helt utlämnad till och beroende av de lokala
              elnätsbolagens goda vilja. Redan i dag erbjuder vissa elbolag
              i Sverige nettodebitering medan andra bolag valt att inte ge någon
              ersättning alls för den el som levereras till nätet från små anläggningar.
              De får alltså, eller tar, elen helt gratis. Vi tycker inte att
              det är rimligt att bostadsorten och det lokala nätbolagets inställning
              ska avgöra om man får betalt eller inte för den vara man producerar.
            </seg>
            <seg xml:id="i-d17b2e2adf51447d-0">
              I den statliga utredning som kom ganska nyligen, Bättre kontakt
              via nätet , föreslås att den småskaliga elproducentens produktion
              och konsumtion ska kvittas månadsvis. Anledningen till det är
              att det i de allra flesta anläggningar kommer att vid goda produktionsförhållanden
              bli ett överskott vid vissa tillfällen. Under andra tillfällen
              blir det ett underskott. Sett över en månad, eller ännu hellre
              över ett kvartal, blir resultatet en nettokonsumtion, och det
              blir även mer lönsamt för den lilla producenten.
            </seg>
            <seg xml:id="i-bfb73882d2b76457-0">
              Vi anser, uppenbarligen i motsats till regeringen, att nettodebitering
              verkligen ska uppmuntras. Därför anser vi också att tiden för
              kvittning av konsumtion och produktion ska förlängas och gälla
              kvartalsvis. På det sättet ger man riktigt bra förutsättningar
              för enskilda producenter och kan få i gång en sådan utveckling
              som vi redan har sett i Tyskland.
            </seg>
            <seg xml:id="i-ff80a5e32f775ef0-0">
              Vi hörde tidigare i debatten att regeringens utredare Lennart
              Söder gett regeringens förslag svidande kritik för att man inte
              förverkligar de planer han föreslog. I tidningen Ny Teknik säger
              han att det kommer absolut inte att bli så mycket som vi hoppades
              på efter den utredning som jag la fram för drygt 1,5 år sen. Då
              trodde vi att det här nog skulle öka på ganska mycket, men så
              ser det inte ut nu för man har inte lagt något förslag på det
              här med nettodebitering som vi såg som en väldigt viktig fråga.
              Så säger alltså regeringens egen utredare.
            </seg>
            <seg xml:id="i-f967de83ec607430-0">
              Som jag var inne på är de små konsumenterna mycket intresserade
              av att producera sin egen el om de bara ges förutsättningar för
              det. Där finns ett stort intresse. När det gäller Svensk Energi,
              branschorganisationen för alla elbolag i Sverige, skulle man kunna
              misstänka att de vill bevara sina marknadsandelar och är skeptiska
              till det här. Men så är det inte alls. Tvärtom är de mycket positiva.
              De vill ha nettodebitering och bra förutsättningar för småskaliga
              producenter. De är kritiska till att regeringen, som de säger,
              försvårar kvittning under månaden.
            </seg>
            <seg xml:id="i-a26c7ba313e310f6-0">
              Den fråga alla ställer sig är: Varför levererar inte regeringen
              när intresset finns över hela marknaden, både bland dem som ska
              ta emot elen och bland dem som ska producera den och när utredaren
              föreslagit ett system som skulle kunna fungera? Varför levererar
              inte regeringen?
            </seg>
            <seg xml:id="i-756c50ccaf210765-0">
              Vi tror att om man fick riktigt goda förhållanden för småskalig
              elproduktion skulle man kunna få i gång en helt ny sektor. Man
              skulle kunna få ett robustare elproduktionssystem med många små
              aktörer i stället för ett fåtal stora. Man skulle också kunna
              få i gång en hemmamarknad som gjorde att vi fick en utveckling
              av industrin för små solanläggningar och små vindanläggningar,
              alltså en egen produktion av vindkraft och solenergi i Sverige.
            </seg>
            <seg xml:id="i-80cbd9139f65d06b-0">
              Vi har genom historien kunnat se hur goda idéer som utvecklats
              i Sverige i stället blivit kommersialiserade i andra länder. Det
              senaste exemplet är Solibro, ett solcellsföretag som utvecklades
              på teknik framtagen i Uppsala. Nu sker produktionen i Tyskland.
              Det är alltså där arbetstillfällena hamnat.
            </seg>
            <seg xml:id="i-ee093c9411bfbcb4-0">
              I Tyskland har man ett stödsystem som bland annat ger goda förutsättningar
              för små producenter att leverera el. De har också ett fastprissystem,
              vilket Miljöpartiet föreslår även för Sverige. Man ger alltså
              en fast ersättning till de små elproducenterna. Därigenom har
              man fått i gång en mycket framgångsrik industri för produktion
              av vind- och solcellsanläggningar. Det har hittills skapat över
              130 000 arbetstillfällen i dessa branscher. För de konsumenter
              som får denna småskaliga produktion har det inneburit en kostnad
              på ungefär 10 kronor per hushåll och månad. Det är en oerhört
              liten skillnad som fått mycket stor effekt.
            </seg>
            <seg xml:id="i-c6a7a076afcd37bd-0">
              När vi ser goda exempel på hur man runt om i Europa lyckats få
              i gång marknaden för småskalig produktion är det obegripligt varför
              regeringen väljer att inte gå hela vägen, varför regeringen inte
              vill ge tillräckligt goda förutsättningar för småskaliga elproducenter.
            </seg>
            <seg xml:id="i-c6b3fc8a2b5cb021-0">
              Jag vill med anledning av detta yrka bifall till våra reservationer
              1, 2 och 3.
            </seg>
          </u>
          <note type="speaker" xml:id="i-33562fda63bd7753-0">
            Anf. 78 CECILIE TENFJORD-TOFTBY (m):
          </note>
          <u who="cecilie_tenfjord-toftby_1997d2" next="cont" xml:id="i-174ded507a167bbf-0"/>
          <note xml:id="i-eadbf9ec85af544a-0">
            Herr talman! Jag vill börja med att yrka bifall till utskottets
            förslag i betänkandet och avslag på reservationerna.
          </note>
          <u who="cecilie_tenfjord-toftby_1997d2" prev="cont" xml:id="i-7fa2388db1cd6722-0">
            <seg xml:id="i-d9d1e14b1bc7d92e-0">
              All el behövs. En säker energiförsörjning är en förutsättning
              för ett modernt samhälle, för tillväxten och för jobben. Denna
              alliansregering har kommit överens om en energi- och miljöproposition
              som både tar ansvar för energiförsörjningen och stakar ut kursen
              mot en hållbar energiproduktion. Energi- och klimatöverenskommelsen
              har gett besked om att både jobben och klimatet är viktiga för
              vår framtid.
            </seg>
            <seg xml:id="i-7786aa2ba5d6b046-0">
              Dagens debatt utgör en del av de åtgärder som måste vidtas för
              att nå våra mål om en klimatsmart elproduktion. Mikroproduktion
              av el, som denna proposition beskriver, är en viktig del av den
              mångfald av energikällor som vår regering eftersträvar. Mikroproduktion
              av el kan vara en vindsnurra på den egna marken, solcellsenergi
              eller kanske en ännu inte upptäckt energikälla. Det avgörande
              är att energin som produceras är tänkt att användas för eget bruk
              och omfattar därför inte kommersiell energiproduktion.
            </seg>
            <seg xml:id="i-8d6070a30816b8d5-0">
              I förslaget beskrivs en mikroproducent av el som en elanvändare
              som har säkringsabonnemang på högst 63 ampere och producerar el
              som matas in med en effekt om högst 43,5 kilowatt. Det låter rätt
              tekniskt, men en beskrivning behövs.
            </seg>
            <seg xml:id="i-e46bdf6d6377f56e-0">
              För att underlätta nyinvesteringar och förenkla vardagen för
              den som redan har investerat i sådana anläggningar föreslår regeringen
              nu en rad administrativa förenklingar och också en möjlighet att
              utan fördyrande nätavgifter sälja eventuell överskottsel till
              sin nätleverantör. Att svenska folket är med på vår resa mot ett
              hållbart samhälle visar ett ständigt ökande intresse för egenproduktion
              av grön el. Därför välkomnar vi regeringens förslag om lättnader
              för dessa engagerade människor, och vi har från oppositionen precis
              fått höra samma besked. Vi är alla mycket nöjda med att produktionen
              av mikroanläggningar för el ökar.
            </seg>
            <seg xml:id="i-6be6ec4e264fae0f-0">
              Herr talman! Enligt dagens lagstiftning lönar det sig inte för
              en elanvändare som producerar sin egen el att under de tider då
              han eller hon har överskott sälja sin el till den lokala nätleverantören.
              Nätavgiften är för hög. Detta vill vi nu ändra på. Om förslaget
              går igenom kommer igen nätavgift att tas ut för den överskottsel
              som matas in i systemet om elanvändaren under ett kalenderår är
              en nettoanvändare av energi. Det kommer därför att löna sig för
              ägaren av vindsnurran att skicka in sin el på nätet och också
              få betalt för den el han eller hon själv inte använder. Detta
              skapar många vinnare: den enskilda elanvändaren, klimatet och
              energiförsörjningen i Sverige, som får ännu ett ben att stå på.
            </seg>
            <seg xml:id="i-6d120c09e45db1f9-0">
              Herr talman! En annan viktig punkt som kan hindra utvecklingen
              av den småskaliga energiproduktionen är all byråkrati som den
              omgärdas av. Stora delar av det regelverk som är knutet till ledningsnätet
              är inte alls menat för el levererad från människor som har investerat
              i sin egen gröna elproduktion, utan för kommersiella producenter.
              Det är dags att rensa bort omotiverade administrativa hinder.
            </seg>
            <seg xml:id="i-a6710818ac416119-0">
              Därför föreslår vi nu att ledningar som i huvudsak matar in grön
              el från små anläggningar ska undantas från vissa föreskrifter
              knutna till ellagen. Det är bestämmelser som inte står i proportion
              till samhällsnyttan och som därför blir en onödig administrativ
              börda för elnätsföretagen.
            </seg>
            <seg xml:id="i-cf84597149d84db6-0">
              Det som vi vill lyfta bort är bland annat kravet på att upprätta
              en risk- och sårbarhetsanalys och en åtgärdsplan avseende leveranssäkerhet.
              Det gäller dels skyldigheten att informera elanvändare om leveranssäkerheten,
              dels rätten till avbrottsersättning. Nätföretag som i huvudsak
              matar in el från anläggningar för förnybar el ska också kunna
              undantas från skyldigheten att upprätta en övervakningsplan. Den
              som ska se till att det här sker är nätmyndigheten, och den ska
              kunna ge bindande besked om en ledning eller ett nätföretag omfattas
              av dessa undantag. Det är viktigt att poängtera att samhällsnyttan
              av dessa föreskrifter hela tiden måste vägas mot den administrativa
              bördan.
            </seg>
            <seg xml:id="i-df2d3530fa16f555-0">
              Herr talman! En väl fungerande elmarknad förutsätter välinformerade
              och aktiva kunder som har möjlighet att reagera på svängningar
              i marknaden. Det har vi också hört från oppositionen, som har
              poängterat precis samma sak. Ett sätt är att öka medvetenheten
              om hur mycket el som används och vad den kostar just nu. Själv
              har jag faktiskt funderat allvarligt på att sätta in en elmätare
              i mina pojkars rum för att de ska se hur mycket el deras datorer
              och lampor drar. Ett sätt skulle också kunna vara att knyta energimätningen
              till deras veckopeng, så att sparade kilowatttimmar genererar
              en ökning i veckopengen. Jag vet inte riktigt om det skulle göra
              mig speciellt populär hemma, men jag tror att en ökad medvetenhet
              kring energiförbrukningen kan leda till en ökad energieffektivisering.
              I dagens betänkande understryks just den positiva påverkan som
              timvis mätning kan ha på medvetandet om elförbrukningen.
            </seg>
            <seg xml:id="i-0ad82b5e27b63a03-0">
              En annan fråga som lyfts fram, och som också har lyfts fram väldigt
              mycket av Miljöpartiet, är nettodebitering av mindre elproducenters
              produktion för att underlätta och stimulera nyinvesteringar. Vi
              är därför väldigt positiva till att Energimarknadsinspektionen
              nu har fått i uppdrag att analysera både konsekvenserna av övergången
              till timvis mätning och frågan om nettodebitering.
            </seg>
            <seg xml:id="i-d16d51609e549b15-0">
              Herr talman! Den informerade och aktiva kunden är som sagt en
              förutsättning för en fungerande elmarknad. I dag matar elleverantörerna
              in sina priser på nätmyndighetens webbplats, Elpriskollen, just
              för att kunderna ska kunna jämföra och välja det mest fördelaktiga.
              Det har tyvärr visat sig att de priser som matas in inte alltid
              stämmer överens med verkligheten. Felaktig information skadar
              kunden och en fungerande elmarknad. Energimarknadsinspektionen
              kan begära att informationen rättas till, men det är ett beslut
              som elleverantören kan överklaga. Ett överklagande kan ta tid.
              För att raskt rätta till missvisande information föreslår vi därför
              nu att ett föreläggande om rättelse ska gälla omedelbart, detta
              för att felaktig information inte ska bli liggande kvar under
              lång tid.
            </seg>
            <seg xml:id="i-91bfbfd85364d526-0">
              Herr talman! All el behövs. En säker energiförsörjning är en
              förutsättning för ett modernt samhälle. Det jag har redovisat
              nu gör vi för klimatet, tillväxten och jobben. Elmarknaden består
              av en bred och mångfaldig uppsättning av aktörer. Lagstiftningen
              på elmarknadsområdet måste anpassas. Detta betänkande är som sagt
              en del av en ständigt pågående process. Vi i alliansen kommer
              även i fortsättningen att vara beredda att ompröva och vid behov
              ändra lagstiftningen för att uppnå målen om en säker, hållbar
              och konkurrensmässig elmarknad.
            </seg>
          </u>
          <note xml:id="i-7ca969269c7f518f-0">
            I detta anförande instämde Staffan Anger och Björn Hamilton (båda
            m).
          </note>
          <note type="speaker" xml:id="i-bf4527a659730851-0">
            Anf. 79 PER BOLUND (mp) replik:
          </note>
          <u who="per_bolund_0a9708" xml:id="i-4585fb47794f4367-1">
            <seg xml:id="i-3998b26db587faab-0">
              Herr talman! Jag får börja med att tacka Cecilie Tenfjord-Toftby
              för att hon åtminstone har bra ambitioner och en god vilja att
              gynna småskaliga elproducenter. Tyvärr räcker det inte med god
              vilja, utan det krävs också fungerande regelverk och ett bra system
              som uppmuntrar småskalig elproduktion. Där levererar inte regeringen,
              som jag sade tidigare.
            </seg>
            <seg xml:id="i-b65348dd64f92daf-0">
              Cecilie Tenfjord-Toftby säger att man ska kunna producera el
              utan dyra nätavgifter. Det gäller så länge produktionen ligger
              under ens egen konsumtion. Om man däremot skulle producera en
              enda kilowattimme mer än sin egen konsumtion får man en hög nätavgift,
              som ofta kommer som en överraskning, eftersom man kanske inte
              sitter och följer minut för minut och timme för timme hur mycket
              ens egen anläggning producerar. Det här känns för oss som en helt
              onödig regel som verkligen skapar oro och försvårar för små elproducenter.
            </seg>
            <seg xml:id="i-8c74bcc109260f4b-0">
              Jag kan ta ett exempel. Mitt permanenthus som jag bor i har inte
              något särskilt bra läge för solceller; det finns höga träd som
              skuggar och så vidare. Däremot har jag en sommarstuga som skulle
              lämpa sig väldigt bra för solceller. Problemet är att eftersom
              jag bara är där ett par veckor eller ett par månader varje år
              är det ganska liten konsumtion, ett par hundra kilowattimmar.
              Om jag sätter upp en solcell där kommer produktionen att överstiga
              konsumtionen nästan direkt, vilket gör att jag kommer att få betala
              en ganska hög nätavgift. Varför ska regeringen styra var jag placerar
              min solcell? Varför ska inte jag ha ett eget val över vilket hus
              jag ska sätta den anläggningen på?
            </seg>
            <seg xml:id="i-b2c30f57b16f1ff7-0">
              Även när det gäller nettodebitering är problemet att regeringen
              inte levererar ens det som den egna utredaren faktiskt föreslog.
              Man levererar inte det som skulle ge verkligt goda förutsättningar
              för lokal småskalig elproduktion.
            </seg>
            <seg xml:id="i-48b52a4fb3a37d09-0">
              Mina frågor till Cecilie Tenfjord-Toftby är: Vad är ni rädda
              för från regeringens sida? Vad är det som gör att man inte går
              hela vägen och skapar ett riktigt bra regelverk som kan ge så
              goda effekter som vi har sett i till exempel Tyskland?
            </seg>
          </u>
          <note type="speaker" xml:id="i-a0158bf9efe21c16-0">
            Anf. 80 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_1997d2" xml:id="i-c5d193d434b8d1dc-0">
            <seg xml:id="i-70cf8f8c6a28791d-0">
              Herr talman! Per Bolund kritiserar förslaget för att vi säger
              att man ska vara nettokonsument för att kunna mata in el på nätet
              och säger att vi inte levererar. Om Miljöpartiet och Per Bolund
              menar allvar blir jag lite fundersam. I Miljöpartiets eget alternativ
              föreslår ni faktiskt en övre gräns för hur mycket el som får matas
              in på nätet. I princip skulle konsumenten hamna i exakt samma
              situation som den som Per Bolund nu säger att vi låter konsumenten
              drabbas av. Menar ni allvar, varför har ni då en övre gräns över
              huvud taget?
            </seg>
            <seg xml:id="i-a400a1ab8fb9bc3c-0">
              När det gäller nettodebiteringen vill jag gärna påpeka för Per
              Bolund att ett av Miljöpartiets samarbetspartier, nämligen Socialdemokraterna,
              enligt Renée Jeryds inlägg har precis samma ställningstagande
              som regeringen, nämligen att man avvaktar utredningen som nu är
              på gång.
            </seg>
          </u>
          <note type="speaker" xml:id="i-b97ca5c33085f47a-0">
            Anf. 81 PER BOLUND (mp) replik:
          </note>
          <u who="per_bolund_0a9708" xml:id="i-4585fb47794f4367-2">
            <seg xml:id="i-359bdf97da3a537c-0">
              Herr talman! Man kan säga att det är bättre att göra en utredning
              till än att inte göra någonting alls, men det är ännu bättre att
              leverera efter den utredning som redan gjorts och som har kommit
              med förslag som man skulle ha kunnat förverkliga för länge sedan.
              Men som vanligt väljer regeringen att lägga alla bra förslag i
              långbänk och utreda dem om och om igen kanske tills frågan har
              blåst över och folk glömt bort att den finns, vad vet jag?
            </seg>
            <seg xml:id="i-9439ac8113da2145-0">
              Jag vill bemöta det som Cecilie Tenfjord-Toftby säger om att
              vi skulle ha ett förslag om en övre gräns. Det har vi inte. Det
              vi har sagt är att utredningen och regeringens proposition föreslår
              att man ska ha en effektgräns. Anläggningen får inte ha mer än
              en viss effekt. Den gränsen ställer vi oss bakom. Anledningen
              till det är att vi inte anser att stora elproducenter, som Vattenfall,
              Fortum och de andra, ska kunna leverera el utan att betala nätavgift.
            </seg>
            <seg xml:id="i-4b853218f80f2e81-0">
              De stora producenterna kan mycket väl betala nätavgift. Vi vill
              ha en gräns för hur mycket effekt anläggningen får ha. Däremot
              vill vi inte ha en gräns för den totala elmängden som kan levereras
              in. Här har det uppenbarligen blivit ett missförstånd.
            </seg>
            <seg xml:id="i-20e6b57ced43bd8a-0">
              Faktum kvarstår. Vi är besvikna på att regeringen inte levererar
              tillräckligt bra förhållanden för småskaliga producenter. Därmed
              avsäger man sig möjligheterna att få en helt ny bransch, att få
              ett mer robust elsystem, att få flera och kunniga små producenter
              som vet hur elsystemet fungerar och är engagerade och att få en
              svensk produktion av till exempel solceller och små vindkraftverk.
            </seg>
            <seg xml:id="i-78e28bda2d3fb930-0">
              Det tycker vi är väldigt beklagligt. Det är egentligen ganska
              små förändringar som skulle krävas. Det handlar om väldigt små
              kostnader för staten. Därför har vi svårt att förstå varför regeringen
              som vanligt väljer att lägga fram en halvmesyr och inte gå hela
              vägen ut och föreslå de regelverk som skulle kunna ge en riktig
              effekt och få i gång branschen i Sverige.
            </seg>
          </u>
          <note type="speaker" xml:id="i-f35629faea506beb-0">
            Anf. 82 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_1997d2" xml:id="i-c5d193d434b8d1dc-1">
            <seg xml:id="i-a080959c8b32d0d3-0">
              Herr talman! Jag ber om ursäkt om jag har missuppfattat Per Bolund.
              I ert förslag står det: En alternativ modell som vi förordar är
              att mindre elleverantörer ges rätt att leverera el till nätet
              utöver den egna konsumtionen upp till en viss nivå utan att riskera
              att betala nätavgift i efterhand. Jag kanske har tolkat det fel.
            </seg>
            <seg xml:id="i-ed9fe17cc4699c3e-0">
              Jag förstår att Miljöpartiet letar med ljus och lykta efter varje
              enskild kilowattimme när ni nu går till val på att stänga ned
              våra kärnkraftverk. Det kommer att få katastrofala följder för
              jobben, tillväxten och klimatet i Sverige om vi i dag riskerar
              att få köpa annan el som inte är så CO2-neutral som den från våra
              kärnkraftverk.
            </seg>
            <seg xml:id="i-1df458af764795e3-0">
              Som Per Bolund säkert har märkt är vi i alliansen väldigt angelägna
              att främja och värna grön elproduktion. Den här propositionen
              är ett steg på vägen. Jag hoppas verkligen inte att din fruktan
              för utredningar som begraver frågan speglar din syn på utredningar
              generellt. Det skulle i så fall få rätt katastrofala följder för
              arbetet i riksdagen. Vi måste trots allt fatta beslut som är grundade
              på fakta.
            </seg>
            <seg xml:id="i-9f7f40c8c019a4a8-0">
              Vi i alliansen tar ansvar för Sverige. Vi tar inte bara ansvar
              för en grön elproduktion utan också ansvar för tillväxten och
              jobben.
            </seg>
          </u>
          <note type="speaker" xml:id="i-b19adb4d94411e77-0">
            Anf. 83 KENT PERSSON (v) replik:
          </note>
          <u who="kent_persson_3230c6" xml:id="i-7360e4fb035b1c53-0">
            <seg xml:id="i-a0a618e6fe205b2b-0">
              Herr talman! Det är frestande att ta en diskussion om kärnkraften.
              Den har stått still trots att den borde ha varit i gång för länge
              sedan, om man ska tro våra kraftproducenters planer. Men jag ska
              inte ta den diskussionen.
            </seg>
            <seg xml:id="i-431226b9285f39e9-0">
              Jag ska lite grann gå in på det utskottet skriver, och som Cecilie
              varit inne på här tidigare: En förutsättning för en väl fungerande
              marknad är att det finns välinformerade kunder som har möjlighet
              att reagera på marknadens prissignaler.
            </seg>
            <seg xml:id="i-081153388b15eb28-0">
              Du tog upp lite grann vad du funderade på i ditt eget hem. Det
              kan vara intressant. Det är viktigt att var och en funderar över
              hur mycket energi man förbrukar. Men det är ändå inte det som
              är det centrala i detta.
            </seg>
            <seg xml:id="i-1333c48c1611632f-0">
              Ska vi kunna reagera på marknadens prissignaler, det vill säga
              det pris som sätts på marknaden, måste vi också ha information
              om hur den marknaden fungerar. Det är poängen. Nord Pool släpper
              inte ut relevanta data för att man ska kunna studera hur elmarknaden
              fungerar. Det är inte intresserat av det.
            </seg>
            <seg xml:id="i-015d3c2f924da013-0">
              Hur ska man då kunna få till stånd en diskussion och en information
              till kunder om huruvida vi har en elmarknad som är manipulerad
              eller som fungerar väl? I den allmänna debatten påstås att den
              nordiska elmarknaden fungerar jättebra i jämförelse. Men i praktiken
              får man dessa svängningar som tyder på någonting annat.
            </seg>
            <seg xml:id="i-a5a22b91a8d6775e-0">
              Det finns information att hämta hos Nord Pool som kan vara relevant
              för forskare och kunder. Är ni beredda att verka för att den informationen
              offentliggörs och görs tillgänglig för forskning?
            </seg>
          </u>
          <note type="speaker" xml:id="i-4c56d96670b73773-0">
            Anf. 84 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_1997d2" xml:id="i-c5d193d434b8d1dc-2">
            <seg xml:id="i-a3b8b14d2d74df53-0">
              Herr talman! Det var inte precis det vi skulle diskutera i dag.
              Men jag kan hålla med Kent Persson om att vi måste ha en tilltro
              till elmarknaden.
            </seg>
            <seg xml:id="i-cce3965284b5c4fb-0">
              Jag vill ändå gå tillbaka till detta med timvis mätning. Både
              Miljöpartiet och Vänsterpartiet har i sina alternativ frångått
              inriktningen att vi ska gå mot en timvis mätning. Jag är övertygad
              om att en välinformerad och kunnig elkund måste kunna se hur den
              egna förbrukningen ser ut och hur priset är.
            </seg>
            <seg xml:id="i-dd2c24f6732a493f-0">
              Det förslag som vi har med i dag är att Elpriskollen ska kunna
              vara ett säkert ställe att gå till för en elkund att se och kunna
              jämföra för att välja rätt leverantör. De mikroproducenter som
              vi talar om här i dag är också ett sätt att bryta upp elmarknaden
              och göra den mer differentierad så att de olika elkunderna kan
              få fler valmöjligheter.
            </seg>
          </u>
          <note type="speaker" xml:id="i-f4d70dab5f958177-0">
            Anf. 85 KENT PERSSON (v) replik:
          </note>
          <u who="kent_persson_3230c6" xml:id="i-7360e4fb035b1c53-1">
            <seg xml:id="i-024475251653657d-0">
              Herr talman! Vi diskuterar i dag elmarknadens funktionssätt.
              De små elproducenternas möjlighet att få tillgång till den är
              en del. Men elmarknadens funktionssätt är något betydligt större.
            </seg>
            <seg xml:id="i-96c21f5a58c8aef4-0">
              Det handlar om hur hela elmarknaden fungerar. Det gäller inte
              bara överföringskapaciteterna utan också handeln över elbörsen.
              Det är en del av funktionen för en väl fungerande elmarknad. Det
              är väsentligt att man förstår hur de prissignalerna fungerar.
            </seg>
            <seg xml:id="i-44a6e9e5016477db-0">
              Det kan inte vara så att de som kallar detta för en Kalle Anka-börs
              har rätt. Jag vill inte tro det. Det viktiga är att om man ska
              ha en relevant forskning och konkurrensmyndigheterna ha en möjlighet
              att kontrollera att vi har en väl fungerande marknad måste man
              också ha tillgänglighet till de data som finns lagrade.
            </seg>
            <seg xml:id="i-e0ea1ccdb1c91d38-0">
              Min fråga kvarstår. Är ni beredda att verka för att Nord Pool
              släpper relevant data så att man får studera om elmarknaden fungerar
              och om prissignaler fungerar på ett bra sätt så att vi får välinformerade
              kunder?
            </seg>
          </u>
          <note type="speaker" xml:id="i-116e225b45b826b4-0">
            Anf. 86 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_1997d2" xml:id="i-c5d193d434b8d1dc-3">
            <seg xml:id="i-860bfa787c7ae0c9-0">
              Herr talman! Självklart vill vi ha en välinformerad marknad.
              Alliansens grundinställning att vi tror på marknadskrafterna.
              Vi tror också att kunderna måste ha en tilltro till marknaden
              för att den ska fungera.
            </seg>
            <seg xml:id="i-cf291a3f190d3dbe-0">
              Vi har tagit upp årets elpriser och vad som hänt inom kärnkraftsanläggningarna.
              Jag är väldigt kritisk till att renoveringarna av de olika reaktorerna
              har dragit ut på tiden. Det har självklart fått en effekt på elpriserna.
            </seg>
            <seg xml:id="i-9d414baea5a50b6f-0">
              Vi ska ändå inte glömma bort att Sverige i dag har ett väldigt
              lågt elpris trots att våra kärnkraftverk har stått stilla. Det
              som Kent Persson tar upp är väldigt viktigt. Vi måste kunna lita
              på vår marknad.
            </seg>
            <seg xml:id="i-80671edfcc1a0e01-0">
              Vi är absolut med på att vi ska se till att marknaden fungerar.
              Vi kanske inte riktigt har ett förslag här i dag för hur det ska
              gå till. Men jag är övertygad om att vi kommer att återkomma till
              den här kammaren med ett förslag om hur vi ska få marknaden att
              bli så välfungerande som möjligt.
            </seg>
            <seg xml:id="i-2c34dc8ac16a44db-0">
              Jag vill ändå ta denna möjlighet att poängtera hur viktig kärnkraften
              är för den svenska elmarknaden. Vad hände i vintras när det var
              kallt och driften av kärnkraftsreaktorerna låg nere? Jo, elpriset
              steg.
            </seg>
            <seg xml:id="i-92c8f7a79dfcb7ff-0">
              Vad vill Vänsterpartiet och Miljöpartiet göra om de mot förmodan
              skulle komma till makten efter nästa val? De vill stänga ned kärnkraftsreaktorerna.
              Vad händer då med det svenska elpriset?
            </seg>
            <seg xml:id="i-16141e481b08e2f3-0">
              Ni står här och säger att ni vill värna den svenska elkunden.
              Ni vill förhoppningsvis också värna om tillväxten och välfärden.
              Jag tycker att ni ska ta er en funderare på hur ni egentligen
              vill att den svenska elmarknadsproduktionen ska utvecklas.
            </seg>
          </u>
          <note type="speaker" xml:id="i-79711e37185b8db6-0">
            Anf. 87 RENÉE JERYD (s) replik:
          </note>
          <u who="renee_jeryd_e54e5e" xml:id="i-5e3ddd9462950c55-1">
            <seg xml:id="i-7d058829cc5325a1-0">
              Herr talman! Jag har några frågor till Cecilie Tenfjord-Toftby.
              Hon inleder sitt anförande med att säga: All el behövs.
            </seg>
            <seg xml:id="i-16bf21b138641f8e-0">
              Vad menar Cecilie Tenfjord-Toftby med det? Menar hon att all
              el från kärnkraft behövs? Uppenbarligen är det så. Menar hon att
              all el från kolkraft behövs och att all el från olja behövs? Är
              det så jag ska tolka det?
            </seg>
            <seg xml:id="i-05974308a1dfe518-0">
              All el behövs, men är det i verkligheten så att förnybar elproduktion
              endast är ett populistiskt komplement till den fossila elproduktionen
              för Moderaterna? Är det förnybara nummer ett för Moderaterna när
              det gäller att ställa om Sverige till ett hållbart Sverige? Vill
              ni verkligen ha ett hållbart Sverige?
            </seg>
          </u>
          <note type="speaker" xml:id="i-3dddab5a1d4ca5fa-0">
            Anf. 88 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_1997d2" xml:id="i-c5d193d434b8d1dc-4">
            <seg xml:id="i-d3a896bdde339bda-0">
              Herr talman! Det vi vill ha i Sverige är precis det som Renée
              Jeryd nämnde i inledningen. Vi vill ha ett Sverige där vi har
              tillväxt. Vi vill ha ett Sverige med en hållbar energiproduktion.
              Vi vill ha ett Sverige där vi ser att jobben stannar kvar och
              inte försvinner ut ur landet.
            </seg>
            <seg xml:id="i-e1f6c6d7834af0d0-0">
              För att uppnå de målen behövs all el. Självfallet jobbar vi för
              en CO2-neutral energiproduktion. Men just nu ser vi att vi är
              beroende av just kärnkraften för att uppnå målet. Jag har inte
              hört att Socialdemokraterna heller har avvikit från den ståndpunkten.
              Jag har hört att era samarbetspartier vill stänga kärnkraften.
              Men jag har inte hört ett sådant klart uttalande från Socialdemokraterna.
              Är det så att ni vill stänga kärnkraftverken om ni skulle vinna
              valet i höst? Då tycker jag att ni ska ge det beskedet till all
              svensk industri, som i dag är beroende av svensk el. Hur tror
              du att det skulle kunna se ut om vi i Sverige inte fortsatte att
              jobba på att utveckla nya energikällor?
            </seg>
            <seg xml:id="i-208c9c11419556ca-0">
              Propositionen visar att vi har ambitionerna att utveckla en energiproduktion
              i Sverige som är hållbar och grön och som gör att den enskilda
              människan känner engagemang i utvecklingen. Som en av dina kolleger,
              Per Bolund, tidigare nämnde här visar det sig i Sverige i dag
              att det finns ett stort engagemang bland människor för att producera
              egen el.
            </seg>
            <seg xml:id="i-e76e33638e73b8d5-0">
              Denna proposition är ett steg på vägen mot ett hållbart Sverige
              där vi ska ha en differentierad elproduktion och där människor
              ska känna engagemang.
            </seg>
          </u>
          <note type="speaker" xml:id="i-a4c6d3c1216be041-0">
            Anf. 89 RENÉE JERYD (s) replik:
          </note>
          <u who="renee_jeryd_e54e5e" xml:id="i-5e3ddd9462950c55-2">
            <seg xml:id="i-9fa42e38c725c878-0">
              Herr talman! När man ställer en fråga till Moderaterna får man
              tio frågor tillbaka. Jag tycker att Moderaterna har läst på dåligt
              om vad vi i den rödgröna oppositionen har kommit överens om när
              det gäller kärnkraften. Det är bara att gå hem till kammaren och
              läsa på igen.
            </seg>
            <seg xml:id="i-250e657675e559af-0">
              Varje gång vi säger förnybart säger Moderaterna kärnkraft. För
              mig är inte kärnkraft förnybart. Så vad är det egentligen Moderaterna
              vill? Är det att vi ska fortsätta bränna kol och olja för att
              klara elproduktionen i Sverige? Kärnkraft är inte koldioxidneutralt.
            </seg>
          </u>
          <note type="speaker" xml:id="i-e7ae906ff3aa9e63-0">
            Anf. 90 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_1997d2" xml:id="i-c5d193d434b8d1dc-5">
            <seg xml:id="i-9e7109704a21d4ff-0">
              Herr talman! Jag upprepar mitt svar till Renée Jeryd: Vårt mål
              är ett hållbart Sverige där vi har tillväxt och där vi har jobb.
              Jag har inte sagt i mitt anförande att kärnkraften är förnybar;
              om jag sade det ber jag om ursäkt. Men det är ett CO2-neutralt
              energislag som i dag inte släpper ut CO2. Om vi ska klara klimatmålen
              är vi beroende av just kärnkraftsenergi.
            </seg>
            <seg xml:id="i-3f18b0e9664d2303-0">
              Vi moderater arbetar för en omställning tillsammans med den övriga
              alliansregeringen för att nå ett samhälle som har förnybara energikällor.
              Jag tror på forskning och utveckling.
            </seg>
            <seg xml:id="i-65168fafce7f7c3a-0">
              En annan sak som jag gärna vill poängtera här är att Sverige
              har förutsättningar att bli en av Europas största producenter
              av grön el. Vi har ett solidariskt ansvar gentemot våra grannar
              i EU att i framtiden kunna leverera ett CO2-neutralt energislag
              som gör att vi på sikt kan byta ut smutsiga, gamla kolkraftverk.
              Det måste vara ett mål, och det är en av de saker som jag menar
              när jag säger att all el behövs.
            </seg>
            <seg xml:id="i-29871a9823748217-0">
              All el behövs i dag i Sverige för att värna tillväxten och jobben.
              Vi vill ha förnybara energikällor. Men den här elen är också en
              av Sveriges viktigaste framtidsexporter. Vi måste ta ansvar, och
              vi tar ansvar. Denna regering tar ansvar för jobben, för tillväxten
              och för en omställning till en hållbar energiproduktion.
            </seg>
          </u>
          <note type="speaker" xml:id="i-532a471645df0e50-0">
            Anf. 91 JAN ANDERSSON (c):
          </note>
          <u who="jan_andersson_a74953" xml:id="i-7109f92aa31d5f28-0">
            <seg xml:id="i-37621ea78b6a5096-0">
              Herr talman! Vi som bor i delar av landet som ibland drabbas
              av strömavbrott blir ibland påminda om hur oerhört väsentlig elen
              är för det moderna samhället. Elen är i princip lika nödvändig
              eller naturlig för oss som vatten eller mat. Så är det kanske
              inte riktigt, men man kan å andra sidan säga att det är svårt
              att få fram såväl vatten som mat utan el. Vattenpumpen funkar
              inte när man lyfter på kranen och så vidare.
            </seg>
            <seg xml:id="i-732986e4275df94b-0">
              Elproduktionen är alltså central i det moderna samhällets funktion.
              Elproduktionen är också central i en framtida energieffektivisering
              av vårt samhälle. Värmepumpar är ett utmärkt exempel på hur el
              kan bidra till att faktiskt spara energi och genomföra energieffektiviseringar.
            </seg>
            <seg xml:id="i-a17a4396b9a7e0ae-0">
              I framtiden hoppas jag att elen i ännu högre grad kommer att
              bidra både till att effektivisera och till att ersätta fossila
              bränslen i vår bil- och transportpark.
            </seg>
            <seg xml:id="i-41214488f363df6c-0">
              Utifrån energieffektivitet är bilar bland det mest slösande man
              kan tänka sig. Det slöseriet överträffas nästan bara av att grilla
              korv över öppen eld. Jag hoppas att man någon gång i framtiden
              ska kunna ha en solpanel eller en vindsnurra på garagetaket. Då
              kan man ladda elbilen för att sedan tyst och säkert glida i väg
              till jobbet utan att behöva fundera på om man blir pungslagen
              på 12 eller 14 kronor för en liter bensin när man kör förbi macken.
            </seg>
            <seg xml:id="i-66b0df562bbf4f96-0">
              I det perspektivet har alliansregeringen en mycket tuff målsättning
              i den energi- och klimatproposition som lades fram för riksdagen
              förra våren. Där säger vi att fordonsflottan ska vara fossiloberoende
              till år 2030.
            </seg>
            <seg xml:id="i-835e9bd1dc1dd481-0">
              Med detta sagt lite grann som bakgrund till dagens debatt om
              propositionen om förnybar el vill jag säga att det är en proposition
              som tar sikte på att det ska bli enklare för små producenter att
              leverera el ut på nätet. Jag ska dock börja med att peka på de
              förenklingar som vi gör för små nätägare bland annat när det gäller
              rapportering till myndigheter och upprättande av olika planer.
            </seg>
            <seg xml:id="i-4178323841daae40-0">
              Jag ska säga något om de riktigt, riktigt små elproducenterna,
              nämligen de som skruvar i en säkring där den lilla plupp som hoppar
              väck när det har blivit överbelastat är orange, det vill säga
              under 63 ampere.
            </seg>
            <seg xml:id="i-68e5eb524fe36a33-0">
              Det ska först som sist sägas att denna kategori av producenter
              i dagsläget inte bidrar med några stora energimängder ut på nätet.
              Men det är en grupp som visar på det mycket stora teknik- och
              miljöintresse som finns och som jag bedömer vara i växande. Det
              är också en grupp som har betydelse därför att den bidrar till
              att driva teknikutvecklingen framåt.
            </seg>
            <seg xml:id="i-868c0ddf7af6fb6d-0">
              Vad gör då regeringen för att underlätta den småskaliga förnybara
              energin? Först och främst vill jag påminna om att elcertifikaten
              är det stora och kraftiga instrumentet för att driva på produktionen
              av förnybar el. Vi vill dock göra det lättare för de små producenterna
              att leverera ut sin överskottsel på nätet. Vi inriktar oss som
              sagt på de producenter som har maximalt 63 ampere i säkringsstorlek.
              I dagsläget är det olönsamt att leverera ut överskottet på nätet,
              bland annat därför att man tvingas betala nätavgiften.
            </seg>
            <seg xml:id="i-ddba135d1943990e-0">
              Vi slopar nätavgiften för dem som levererar ut överskottsel på
              nätet. Sedan tidigare betalar de små producenterna inte heller
              någon kostnad för anslutning och elmätare när de ska leverera
              ut el.
            </seg>
            <seg xml:id="i-8076e675a9dbc302-0">
              Ytterligare ett sätt att underlätta för små producenter är att
              införa nettomätning. Det är inte helt okomplicerat. Vi bejakar
              därför regeringens initiativ att uppdra till Energimarknadsinspektionen
              att se över möjligheterna till nettodebitering.
            </seg>
            <seg xml:id="i-b78283a3d8b0afd2-0">
              Även om det i dagsläget inte är några stora energimängder tycker
              jag att regeringens förslag och alliansens politik på det här
              området är steg i rätt riktning. Med det vill jag yrka bifall
              till majoritetens förslag och avslag på samtliga reservationer.
            </seg>
          </u>
          <note type="speaker" xml:id="i-d6b0fb51b7ac1bfe-0">
            Anf. 92 PER BOLUND (mp) replik:
          </note>
          <u who="per_bolund_0a9708" xml:id="i-4585fb47794f4367-3">
            <seg xml:id="i-e53e85bce7ba6dc1-0">
              Herr talman! Jan Andersson säger att man har en vision om att
              man i framtiden ska ha en egen solcellsanläggning på taket för
              att ladda upp sin elbil. Det är kanske där som den stora skillnaden
              mellan oss i Miljöpartiet och regeringsalliansen finns. Vi vill
              ha det nu. Vi vill ha egen produktion av el nu medan regeringen
              drar ut på tiden, kommer med halvfärdiga förslag och lägger de
              verkliga reformerna i utredningar. Det är också det som vår stora
              besvikelse och vår kritik består av.
            </seg>
            <seg xml:id="i-fcc8fa9eec4c51a1-0">
              Jan Andersson säger att nettomätning inte är okomplicerad och
              att man därför bejakar regeringens nya utredning som kom ett och
              ett halvt år efter den förra utredningen. Vi anser, precis som
              regeringens egen utredare, att det fanns ett förslag om nettomätning
              i utredningen som hade kunnat genomföras. Om man hade infört det
              på månadsdebitering hade det gett väldigt goda förhållanden för
              småskaliga elproducenter, men regeringen väljer att inte göra
              det. Uppenbarligen ställer sig regeringspartierna här i riksdagen
              bakom det beslutet. Det gör mig verkligen förundrad.
            </seg>
            <seg xml:id="i-c378e088e3e24381-0">
              Det är mycket tydligt att de små kunder som skulle kunna börja
              producera väldigt gärna vill ha möjligheter att göra det. 90 procent
              av dem säger att de vill göra det med rätt förutsättningar. Regeringens
              egen utredare vill ha ett sådant system och har varit mycket kritisk
              mot regeringen och i princip sågat regeringens proposition för
              att ni inte genomför det som föreslogs i utredningen. Svensk Energi,
              som är de stora energibolagen och alla energiproducenter, är också
              positiva till detta och kritiska mot att regeringen inte genomför
              tillräckligt stora reformer. Varför väljer man då att bara genomföra
              den här halvmesyren? Varför väljer man inte att ta steget fullt
              ut?
            </seg>
            <seg xml:id="i-c3d36eaa490fc148-0">
              Genom de reaktioner som har kommit kan vi vara säkra på att det
              förslag som regeringen nu lägger fram inte kommer att få de positiva
              effekter som vi har hört här från allianspartiernas företrädare.
              Varför väljer man att inte genomföra en verkligt effektiv reform?
            </seg>
          </u>
          <note type="speaker" xml:id="i-74f90526720adde9-0">
            Anf. 93 JAN ANDERSSON (c) replik:
          </note>
          <u who="jan_andersson_a74953" xml:id="i-7109f92aa31d5f28-1">
            <seg xml:id="i-661cc67d55c44893-0">
              Herr talman! Först kan jag konstatera att Per Bolund inte ens
              har med sig dem som han i framtiden tänker sig att regera med
              när det gäller införandet av nettodebitering. Även Socialdemokraterna
              anser ju att man behöver titta mer på det här. Det är kanske inte
              så konstigt. De har suttit i regeringsställning och vet vilka
              noggranna överväganden som behöver göras. Det är inte bara alliansen
              som konstaterar att man behöver utreda det här mer för att eventuellt
              kunna genomföra det.
            </seg>
            <seg xml:id="i-1997ddc4ca8b840d-0">
              Man kan också fråga sig hur stort problemet med nettodebitering
              är. Jag sade tidigare i mitt anförande att detta är en viktig
              grupp därför att det pekar på det stora teknikintresset. Man vill
              göra miljönytta, och man driver tekniken framåt. Redan i dagsläget
              finns möjligheten för de producenter som kan sluta ett avtal med
              nätägaren om nettodebitering. En av de riktigt stora nätägarna
              i landet med ungefär en miljon abonnenter erbjuder den här möjligheten
              till sina kunder. Det handlar om en miljon abonnenter. Hur många
              har i dagsläget nappat på erbjudandet? Jo, det är 25 stycken.
              Låt oss inte göra det här problemet större än vad det är. Det
              är en viktig grupp, det är en viktig utveckling men det är inte
              ett gigantiskt problem för den framtida energiförsörjningen i
              Sverige.
            </seg>
            <seg xml:id="i-648263b0c16a78e1-0">
              Jag har en kommentar till Per Bolund om nätavgiften i efterhand.
              Det står i reservationen i betänkandet att Per Bolund också vill
              ha ett tak för hur hög energimängd man kan leverera in utan att
              man ska betala nätavgift. I princip skiljer sig inte det från
              majoritetens förslag.
            </seg>
          </u>
          <note type="speaker" xml:id="i-16cb082c92cb5e0e-0">
            Anf. 94 PER BOLUND (mp) replik:
          </note>
          <u who="per_bolund_0a9708" xml:id="i-4585fb47794f4367-4">
            <seg xml:id="i-523a6e983bc152ce-0">
              Herr talman! Låt mig börja med det sista. Det är uppenbarligen
              ett missförstånd. Vi har kanske inte uttryckt oss så tydligt som
              vi skulle ha gjort i vår reservation. Det vi menar med en viss
              nivå är en viss nivå på effekt på anläggningen. Vi ställer oss
              bakom den effektnivå som regeringen och utredaren har föreslagit,
              63 ampere, precis som Jan Andersson. Däremot vill vi absolut inte
              ha någon maxnivå på hur mycket el som får levereras ut på nätet.
              Det är en missuppfattning.
            </seg>
            <seg xml:id="i-69ba46ebb3c8e79d-0">
              Jag skulle föreslå att Jan Andersson tar ett samtal med regeringens
              egen utredare Lennart Söder om huruvida nettodebitering är möjlig
              eller inte. Han anser uppenbarligen att det fanns grunder för
              att genomföra en sådan reform i hans förslag eftersom han har
              kritiserat regeringen väldigt hårt för att den inte använder sig
              av de slutsatser som utredningen kom fram till och genomför dem.
              Därför är det också lite konstigt att man hänvisar till att det
              inte skulle vara klart och till att man måste utreda detaljerna
              vidare. Er egen utredare säger tvärtom att det inte behövs.
            </seg>
            <seg xml:id="i-1116c3e25abab899-0">
              Jag tolkar Jan Andersson så att han tycker att det är helt okej
              att man ska vara beroende av vem som är nätägare när det gäller
              om man ska kunna producera sin egen el eller inte. För dem som
              har tur att tillhöra ett nät där nätägaren säger att man har nettodebitering
              går det bra. Men hur blir det för dem som tillhör ett nät där
              nätägaren inte vill införa nettodebitering? Ska de bara leva med
              det? Är det okej att det skiljer sig åt mellan var man bor i landet
              och vilket nätföretag man är anslutet till? För oss är det självklart
              att man ska ha samma rättigheter och samma möjligheter var man
              än bor i landet och vilket bolag man än är knuten till. Det borde
              vara självklart även för regeringen.
            </seg>
            <seg xml:id="i-e4ca835259d48648-0">
              Det är inte så konstigt att det bara är ett fåtal som har valt
              att sluta sådana avtal och bli små elproducenter. Det beror på
              att villkoren inte är så goda i dag att det är lönsamt att göra
              det. Det är de som verkligen har ett driv eller snarast är masochister
              som gör det i dagsläget. Det är högre kostnader än vad man får
              ut av det. Det är precis det som vi vill ändra på. Det är därför
              vi är så kritiska mot att regeringen inte inför tillräckligt lönsamma
              reformer.
            </seg>
          </u>
          <note type="speaker" xml:id="i-a29a7a0ec2d5e871-0">
            Anf. 95 JAN ANDERSSON (c) replik:
          </note>
          <u who="jan_andersson_a74953" xml:id="i-7109f92aa31d5f28-2">
            <seg xml:id="i-23d003eadf368601-0">
              Herr talman! Jag gick på det som står i reservationen när det
              gäller nivåerna. Det är möjligen så att det är något fel i texten
              i reservationen.
            </seg>
            <seg xml:id="i-9e59bf0afc118e1f-0">
              Man kan återigen konstatera att det finns fyra reservationer.
              Ingen av de reservationerna har samma konstellation som undertecknare.
              Så överens har oppositionen i utskottet varit.
            </seg>
            <seg xml:id="i-7678177932f53e71-0">
              Vad jag kan förstå har inte Per Bolund Socialdemokraterna med
              sig på att införa ett system med nettodebitering i nuläget. Det
              behövs mer faktaunderlag för att eventuellt genomföra ett sådant
              system.
            </seg>
            <seg xml:id="i-557ff8dfc5ed4330-0">
              Det här är inte det enda sättet att stimulera förnybar elproduktion
              i landet. Regeringen gör mängder med saker för att stimulera både
              den storskaliga och den småskaliga elproduktionen. Det handlar
              om alltifrån elcertifikat till våra över 200 miljoner i investeringsstöd
              till solpaneler. Det görs väldigt mycket som tyvärr inte har varit
              uppe i debatten i dag. Vi fortsätter på den vägen, och jag är
              helt övertygad om att de förslag som vi har att ta ställning till
              i riksdagen i dag kommer att vara ett bra steg i rätt riktning
              för att ytterligare stimulera den förnybara elproduktionen i landet.
            </seg>
          </u>
          <note type="speaker" xml:id="i-da0ebb698b9e69be-0">
            Anf. 96 BÖRJE VESTLUND (s):
          </note>
          <u who="borje_vestlund_48292a" xml:id="i-716497a96beedb5a-0">
            <seg xml:id="i-3a880c7f5b81ac45-0">
              Herr talman! Jag hade definitivt inte tänkt begära ordet i den
              här debatten, men ibland när argumenten inte finns där börjar
              man prata om någonting som debatten inte ens handlar om. Den här
              debatten handlar inte om avvecklingen av kärnkraften. Den här
              debatten handlar om hur vi ska få in fler småskaliga energiproducenter.
            </seg>
            <seg xml:id="i-31e7e33d0540bd50-0">
              Regeringen har, i det näringsdepartement som mest pratar och
              sällan uträttar särskilt mycket, kommit fram till en halvmesyr.
              Detta kritiserar vi från oppositionen. Men i stället för att ta
              den debatten, som ju detta ärende faktiskt handlar om, böjar man
              att prata om huruvida vi ska avveckla eller ha kvar kärnkraften.
              Jag förstår inte riktigt var det kom in någonstans.
            </seg>
            <seg xml:id="i-28801d68d3e1d194-0">
              Det är bra att vi kan ha en debatt om de viktiga frågorna, om
              energipolitiken. Men om man ska fortsätta på det sätt som Moderaterna
              argumenterar kan man fråga sig: Vad finns det för enighet på den
              sidan? Man har stämmobeslut som går rakt motsatt den överenskommelse
              som finns. Är man verkligen så enig på er sida, då?
            </seg>
            <seg xml:id="i-cda5d32b3b80cdbf-0">
              Jag vet faktiskt inte vad ni har hållit på med under den här
              debatten, men kunde vi inte ha debatterat det som propositionen
              handlar om i stället för en helt annan fråga. Jag kan inte se
              att det skulle vara särskilt genomtänkt. Sanningen är att man
              har kommit med en proposition som grundar sig på en utredning.
              Man går inte så långt och gör det inte möjligt för de småskaliga
              elproducenterna att komma i gång med verksamheten, för man törs
              inte gå så långt.
            </seg>
            <seg xml:id="i-a9cd4eb8b5f81aba-0">
              Stå för det, och ta debatten om det! Men ta inte debatt om en
              massa andra konstigheter som ni dessutom har väldigt lite underlag
              för.
            </seg>
          </u>
          <note xml:id="i-c9e5222e337c1ba5-0">
            I detta anförande instämde Per Bolund (mp).
          </note>
          <note xml:id="i-4a8b14f4e3435788-0">
            Överläggningen var härmed avslutad.
          </note>
          <note xml:id="i-21d68f967cf4b5a0-0">
            6 § Ändring i lagen om överlåtelse av en förvaltningsuppgift
            till en övervakningskommitté m.m.
          </note>
          <note xml:id="i-ceb2ad5455b59d70-1">
            Föredrogs
          </note>
          <note xml:id="i-0df51490bd02b3b2-0">
            Andre vice talmannen konstaterade att ingen talare var anmäld.
          </note>
          <note xml:id="i-7ff8f23009d5b0bb-0">
            7 § Övergripande miljöfrågor
          </note>
          <note xml:id="i-ceb2ad5455b59d70-2">
            Föredrogs
          </note>
          <note type="speaker" xml:id="i-57a6ea5f10331e50-0">
            Anf. 97 CARINA OHLSSON (s):
          </note>
          <u who="carina_ohlsson_d193bc" xml:id="i-24a1cbe084d14d8b-0">
            <seg xml:id="i-a0000d06d31940e4-0">
              Fru talman! Vi ska nu debattera miljö- och jordbruksutskottets
              betänkande Övergripande miljöfrågor . De frågor som tas upp handlar
              om mål och strategier för miljöpolitiken, svensk miljöpåverkan
              i ett internationellt perspektiv, anpassning av lagar till ekosystemtjänster,
              klimatmålen med mera. Jag börjar med att yrka bifall till reservation
              1, men står naturligtvis bakom de reservationer där vi socialdemokrater
              finns med.
            </seg>
            <seg xml:id="i-62dbe035d819253a-0">
              Det internationella perspektiv som detta betänkande delvis handlar
              om passar en dag som denna när det har varit utrikespolitisk debatt
              här i riksdagen. Men tyvärr startade dagen inte så bra. Man vaknade
              till nyheten att statliga Vattenfall ska öka investeringarna i
              fossila bränslen med 70 procent de kommande fem åren och samtidigt
              halvera investeringarna i vindkraft. Detta sker alltså i dag när
              vi ska diskutera hur svensk miljöpåverkan står sig i ett internationellt
              perspektiv. Det är en angelägen fråga, och vi får väl höra vad
              vi får för svar av regeringspartierna.
            </seg>
            <seg xml:id="i-93c4533ef99786a7-0">
              Vi kan samtidigt ta del av den moderatledda regeringens ståndpunkter
              för en gemensam ram för tillväxt och sysselsättning inom EU, det
              så kallade EU 2020. Där kan man läsa om framtida utmaningar och
              möjligheter att nå en grönare ekonomi och ett innovativt företagsklimat
              och hur det ska skapa nya källor till tillväxt och sysselsättning
              samtidigt som den ekonomiska tillväxten frikopplas från miljömässig
              belastning.
            </seg>
            <seg xml:id="i-fdd46746f6612cd9-0">
              Det som bland annat ska ske då är, står det, en tillämpning av
              ändamålsenliga och kostnadseffektiva politiska instrument, en
              prissättning som speglar de faktiska miljökostnaderna och stimulerande
              åtgärder för att utveckla och investera i ren teknik.
            </seg>
            <seg xml:id="i-8a5fe30b471a763b-0">
              Jag tycker att det är väldigt bra skrivningar, och det är mycket
              fina ord. Men tyvärr kan vi inte läsa om konkretiseringen, åtminstone
              inte i detta betänkande. Men vi kommer kanske att få höra mer
              framöver om vad det står för och hur det ska konkretiseras.
            </seg>
            <seg xml:id="i-3d3fd77a6a234c00-0">
              I stället kan vi i betänkandet läsa om hänvisningar till utredningar,
              till kommissionen och till Europeiska rådet. Då undrar jag: Är
              det detta som är den borgerliga majoritetens synpunkter och ståndpunkter?
            </seg>
            <seg xml:id="i-8f0e96972c9d4a64-0">
              Till exempel står det att utskottet med tillfredsställelse noterar
              att Europeiska rådet i december 2009 antog rådsslutsatser om biologisk
              mångfald efter 2010 där vikten av ekosystemtjänster uppmärksammas.
              Av slutsatserna framgår tydligt att man i rådet är djupt oroad
              över den allt snabbare förlusten av biologisk mångfald liksom
              över att ekosystemens funktion och tjänster försämras på grund
              av antropogen påverkan och det hot som detta innebär mot ekonomiskt
              välstånd, social välfärd och människors välmående.
            </seg>
            <seg xml:id="i-c968a74b8e98a7ef-0">
              Vi kan också läsa att rådet tar upp vikten av att säkerställa
              social och ekonomisk stabilitet. Det är kloka ord, men är det
              regeringens åsikter? Och när kommer de konkreta förslagen?
            </seg>
            <seg xml:id="i-f33fb07f162e11c2-0">
              Jag och vi socialdemokrater tycker att det måste innebära en
              djupare analys, insikt och konkreta förslag, så att det verkligen
              leder till hållbar utveckling på både det sociala, ekonomiska
              och ekologiska området inte som det vi har fått höra i dag om
              att statliga Vattenfall ska göra storskaliga satsningar på fossil
              energi eller att, på det sociala området, riksdagsledamöter uppmanas
              ta med sig gamla sovsäckar och liggunderlag till riksdagen för
              att ge till Helsingforss hemlösa. Är det långsiktig social utveckling
              och hållbarhet? Det är kanske andra beslut vi ska ta i riksdagen
              och inte den här typen av beslut.
            </seg>
            <seg xml:id="i-67cf986cf8509824-0">
              Vi socialdemokrater, miljöpartister och vänsterpartister vet
              att de svenska miljömålen blir mycket svåra att nå till 2020.
              Vi vill därför betona att det arbete som är kopplat till miljömålen
              ska utgå från vad naturen tål utifrån bästa vetenskapliga forskning.
              Vi tycker att regeringen sänker ambitionerna i dagsläget. Vi anser
              att man fjärmar sig långt från miljömålssystemets ursprungliga
              intentioner när hänsyn tas till vad som den sittande regeringen
              för tillfället bedömer är samhällsekonomiskt realistiskt.
            </seg>
            <seg xml:id="i-fdc0056135904225-0">
              Vi vill både höja ambitionerna i miljöpolitiken och genomföra
              kraftfulla åtgärder för att nå målen. Då behövs ekonomiska styrmedel
              som ska användas för att säkra framtida ekosystemtjänster, till
              exempel markanvändning, tillgång till naturtillgångar som fosfor
              och faktiskt också biologisk mångfald och exempelvis insekter
              som pollinerar. Vi måste alltså hitta fler styrmedel för hållbar
              utveckling.
            </seg>
            <seg xml:id="i-d35eccb3a62414a1-0">
              Vi vill använda ekonomiska styrmedel för att stimulera fler människor
              och företag att ändra beteende så att vi kan hjälpas åt att skapa
              en utveckling som är både ekonomiskt, socialt och ekologsikt hållbar.
              Hit hör klimat-, energi- och miljöskatter men också lagstiftning,
              utsläppsrättigheter och certifikat. Styrmedlen ska utformas så
              att de stimulerar till arbete och företagande och bibehåller industrins
              konkurrenskraft men samtidigt leder till en hållbar utveckling.
            </seg>
            <seg xml:id="i-589697c234211780-0">
              Vi har i Sverige varit bra på att få ned utsläpp från produktion
              och produktionsmönster, om vi bortser från dagens utspel och förslag
              från Vattenfall. Nu måste vi också ta tag i konsumtion och konsumtionsmönster.
              Vi måste våga vara föregångare och gå före när vi får rapporter
              om till exempel giftiga kemikalier i varor. Det gäller också när
              det kommer rapporter som bygger på urinprov hos barn, där man
              har kunnat konstatera att det finns väldigt många gifter i oss
              redan i barnstadiet. Det är gifter som kan komma från mat, leksaker
              och kläder den så kallade cocktaileffekten. Då kan vi inte bara
              säga att vi väntar in, utan vi måste faktiskt komma med konkreta
              förslag och våga gå före och vara lite tydligare med att vi faktiskt
              vågar detta och vågar komma med förslag.
            </seg>
            <seg xml:id="i-80e7f18a204c0fd4-0">
              Jag har frågat miljöminister Andreas Carlgren om detta ett otal
              gånger, men han har hela tiden svarat: Nej, vi ska inte gå före.
              Det räcker att vi gemensamt kommer med de här förslagen i EU.
            </seg>
            <seg xml:id="i-bbca783ce32f02a1-0">
              Där har vi en annan uppfattning. Med kunskap och ambitioner kan
              vi faktiskt gå före för att skydda och komma med bra förslag,
              så att våra barn och barnbarn får leva i en hållbar utveckling
              i världen och Sverige.
            </seg>
          </u>
          <note type="speaker" xml:id="i-60b3db3992c76eb2-0">
            Anf. 98 JACOB JOHNSON (v):
          </note>
          <u who="jacob_johnson_8077eb" next="cont" xml:id="i-907fb026c885883b-0"/>
          <note xml:id="i-eaf83987913f609b-0">
            Fru talman! I denna debatt om övergripande miljöfrågor börjar
            jag med att yrka bifall till reservation nr 6 om jämställdhetsintegrering
            i miljöpolitiken.
          </note>
          <u who="jacob_johnson_8077eb" prev="cont" xml:id="i-cdf9fa05b392552c-0">
            <seg xml:id="i-642b4c9fadf6e8c7-0">
              Vänsterpartiet vill bryta könsmaktsordningen och undanröja rådande
              könsorättvisor. Det handlar om rättvis fördelning av resurser,
              tillgångar, ansvar och inflytande i det offentliga och privata
              livet. Vi vill därför omfördela makt från gruppen män till gruppen
              kvinnor. Politiken får inte vara könsblind, lika lite som den
              kan vara klassblind.
            </seg>
            <seg xml:id="i-61cdc39d60015756-0">
              Miljö och kön har starka kopplingar. Oftast är förorenaren en
              man. Kvinnor står för en mindre del av det samlade konsumtionsutrymmet,
              inte minst i fråga om transporter, för att de har mindre resurser
              än män och av andra sociala skäl. Detta gäller bland både rika
              och fattiga människor i Sverige.
            </seg>
            <seg xml:id="i-c70da91a6122b3e0-0">
              Konsumtionsmönstren i fattiga länder skiljer sig markant med
              avseende på kön, till exempel genom att pojkars och mäns behov
              av sjukvård och utbildning prioriteras framför flickors och kvinnors
              och att kvinnor och flickor ofta får äta sist och minst.
            </seg>
            <seg xml:id="i-4b9cc34e8bd16c6b-0">
              Samtidigt vet vi att kvinnor genomgående är mer engagerade i
              klimatfrågan än vad män är. Kvinnor anser också i större utsträckning
              att klimatfrågan och miljöfrågorna är viktiga och är mer villiga
              att genomföra åtgärder än vad gruppen män är.
            </seg>
            <seg xml:id="i-cd48dc2ecf3daad2-0">
              Det är ganska enkelt att konstatera till exempel att män i Sverige
              förbrukar mer energi än kvinnor i Sverige. De använder bilen oftare.
              De har större miljöpåverkan i alla inkomstgrupper. Och vad gäller
              makten har de till exempel makten i de stora energibolagen, som
              är viktiga aktörer.
            </seg>
            <seg xml:id="i-d3d9be10c02ab26d-0">
              Vi kan titta ut över världen. Vi vet att kvinnorna är fattigare
              än män och att fattiga generellt sett är mycket beroende av naturresurser
              i sin omgivning. Samtidigt vet vi att kvinnor är mindre sårbara
              om det finns en hög grad av jämställdhet i samhället.
            </seg>
            <seg xml:id="i-8ad52c3430493542-0">
              Kvinnors delaktighet i miljö- och klimatarbetet är viktig. Det
              räddar liv, och det kan förbättra den biologiska mångfalden och
              till exempel hanteringen av vattenresurser. Det stärker livsmedelssäkerheten
              och skyddar skogar.
            </seg>
            <seg xml:id="i-125c74774d70f754-0">
              Vi behöver uppmärksamma hur gruppen män får en oproportionerligt
              stor andel av samhällets resurser. Det bör tas fram könsuppdelad
              statistik och analyser av vilka som påverkar miljön mest, till
              exempel i form av index.
            </seg>
            <seg xml:id="i-66580449f16fb2e3-0">
              Kvinnors och mäns tillgång till resurser i perspektiv av könsroller,
              rättigheter med mera behöver uppmärksammas i alla processer som
              rör ekologisk hållbarhet, klimatfrågor, investeringar med mera.
              För att detta ska ske menar vi att det behöver införas jämställdhetsmål
              och jämställdhetsperspektiv inom alla miljöpolitiska områden.
            </seg>
            <seg xml:id="i-3e6fbe0f255a7870-0">
              Fru talman! Jag ska också säga några ord med anknytning till
              diskussionen om ekosystemtjänster i dagens betänkande.
            </seg>
            <seg xml:id="i-81f0f38c2deb0e50-0">
              Jag vidgar debatten lite grann. I den allmänna debatten används
              vanligen bruttonationalprodukten per invånare som ett samlat mått
              på ett lands utveckling och graden av välstånd. Till exempel brukar
              Sveriges relativa position när det gäller bnp per invånare användas
              som argument när det gäller om Sverige ligger bra eller dåligt
              till i välståndsutvecklingen. Men bnp mäter endast de värden som
              mäts i penningflöden. Ingen hänsyn tas till de ekologiska, sociala
              eller kulturella värdena.
            </seg>
            <seg xml:id="i-0f7a7899f09dea41-0">
              Ett välkänt exempel är en naturkatastrof i form av en storm,
              till exempel Gudrun som ödelade stora delar av Sveriges skogsbestånd.
              På kort sikt ledde den till ökad bruttonationalprodukt, eftersom
              avverkningen av den fällda skogen genererade penningströmmar.
              Ingen hänsyn tas till förlusten av skog och tillhörande värden,
              som biologisk mångfald.
            </seg>
            <seg xml:id="i-546c9276579093b3-0">
              Ett annat exempel är när markanvändning, bekämpningsmedel med
              mera ändrar insektsfaunan i en region så att ekosystemtjänsten
              pollinering slås ut. Ekosystemtjänsterna ingår inte i bnp-begreppet
              men borde ingå i ett bredare ekosocialt välfärdsmått.
            </seg>
            <seg xml:id="i-da68e60d66a78e2f-0">
              Den ensidiga fokuseringen på bnp leder samhällsdebatten fel.
              Även om bnp bör behållas för att redovisa penningströmmarnas omfattning
              i ett samhälle bör det kompletteras med ett eller flera mått som
              är bättre utformade för att beskriva en hållbar samhällsutveckling.
              Till exempel kan man använda FN:s Human Development Index.
            </seg>
            <seg xml:id="i-6f0838c8ae35d684-0">
              Det här är ingenting som är lätt att utveckla, men det behövs
              en levande diskussion. Vi från Vänsterpartiet anser att en parlamentarisk
              beredning bör tillsättas med uppdrag att ta fram förslag på välfärdsmått
              för att beskriva den hållbara utvecklingen i sin helhet.
            </seg>
          </u>
          <note type="speaker" xml:id="i-7913f10ce552bfd3-0">
            Anf. 99 TINA EHN (mp):
          </note>
          <u who="tina_ehn_f52113" xml:id="i-4f94be335ec84fd0-0">
            <seg xml:id="i-f23a281b82873713-0">
              Fru talman! Det är övergripande miljöfrågor som vi diskuterar,
              så det kan bli många olika saker. Jag tänkte ändå fokusera på
              en av de motioner som Miljöpartiet har väckt som handlar om ekosystemtjänster
              och frågorna runt dem.
            </seg>
            <seg xml:id="i-ff953ab6c270e0db-0">
              Vår ekonomi, vårt välbefinnande och hela vår överlevnad är beroende
              av de nyttigheter och tjänster som naturen förser oss med. De
              syns oftast inte, och de ingår sällan i ekonomiska kalkyler. Men
              vi skulle inte klara oss utan dem.
            </seg>
            <seg xml:id="i-be4781f092960696-0">
              Man kan övergripande säga att de tjänster som vi får är gratis.
              Som vi har hört tidigare handlar det exempelvis om att insekter
              pollinerar, att vatten renas, att skadedjur begränsas och att
              bördig jord bildas. Det är ett sätt att se naturen från människans
              perspektiv, men det hindrar inte att naturen också har ett egenvärde.
            </seg>
            <seg xml:id="i-beb6121ce3e39ee7-0">
              Det handlar alltså om väldigt grundläggande tjänster, att vi
              får bär, att vi får frukt, att vi får blommor, att kretsloppet
              fungerar för viktiga ämnen som kol, kväve och fosfor och att det
              finns fisk i haven och träd i skogen, för att ta några exempel.
            </seg>
            <seg xml:id="i-7b0f2aab5048d24d-0">
              De här tjänsterna är helt nödvändiga, men de är satta under en
              stark press. I FN:s stora Millennium Ecosystem Assessment bedömde
              man 2005 att 15 av 24 undersökta ekosystemtjänster hade utarmats
              eller utnyttjades på ett ohållbart sätt. Enligt den här undersökningen
              tyder mycket på att naturens förmåga att tillhandahålla dessa
              livsavgörande tjänster kan drabbas av snabba och omfattande förändringar
              som kan bli kostsamma och ibland kan vara helt oåterkalleliga.
            </seg>
            <seg xml:id="i-be17f51ec97b81f9-0">
              Vi kan inte fortsätta så här. Den här trenden måste vändas, samtidigt
              som fattiga länder måste få utvecklas. Vi behöver en politik för
              att säkra framtida ekosystemtjänster i Sverige och internationellt.
              I vårt eget agerande internationellt måste vi också ta större
              hänsyn till de här tjänsterna.
            </seg>
            <seg xml:id="i-e29bdf7bc48d522f-0">
              Våra ekosystem och dessa tjänster påverkas av många faktorer.
              Det är ändringar i användningen av mark och vatten som har en
              direkt effekt. Den ändrade markanvändningen har också en stark
              indirekt effekt genom den påverkan som den ger på den biologiska
              mångfalden.
            </seg>
            <seg xml:id="i-1dd2d60867b8ff64-0">
              Det är konvertering av naturskog och andra naturliga ekosystem
              till jordbruksmark som enligt FN:s rapport har varit en av de
              viktigaste faktorerna bakom förlusten av ekosystemtjänster. Även
              föroreningar kan minska produktionen av dessa tjänster. Klimatförändringarna
              kan också få enorma konsekvenser för ekosystemtjänsterna, men
              kopplingen mellan klimat och ekosystemtjänster är komplex. Å ena
              sidan utgör klimatförändringarna ett stort hot mot produktionen
              av ekosystemtjänster. Å andra sidan kan ekosystemtjänster vara
              av stor betydelse för att dämpa klimatförändringarna och minska
              deras effekter.
            </seg>
            <seg xml:id="i-2adc6148e45870bf-0">
              Förändringarna i våra ekosystem har bidragit till ökad välfärd
              och ekonomisk utveckling, framför allt genom att vi har ökat de
              producerande tjänsterna som produktion av mat och skogsråvara.
              Gratistjänsterna i ekosystemen har med andra ord tillhandahållit
              en ständig ekonomisk tillväxt.
            </seg>
            <seg xml:id="i-fd56098dc6fc2a33-0">
              De tjänsterna har kunnat utnyttjas mer av vissa än av andra.
              Med dessa tjänster har rikedom kunnat skapas. Snacka om att jobba
              gratis!
            </seg>
            <seg xml:id="i-98c1d520c307aa96-0">
              Tillväxten har inneburit en ökad stress för ekosystemen, vilket
              kan komma att leda till en lägre välfärd på sikt. Det kan minska
              framtida generationers möjlighet att utnyttja de tjänsterna.
            </seg>
            <seg xml:id="i-21db5c107c8cae82-0">
              Om man tittar på det ur ett europeiskt perspektiv sägs det att
              människans fragmentering vi har uppsplittring av olika biotoper
              av ekosystemen har drabbat Europa hårdare än någon annan världsdel.
              Som exempel kan nämnas att bara 13 procent av Västeuropas skogar
              kan klassificeras som ostörda av människor.
            </seg>
            <seg xml:id="i-5d2912eee6f8cca3-0">
              På artnivå är 42 procent av Europas inhemska däggdjur, 43 procent
              av fåglarna, 45 procent av fjärilarna, 30 procent av groddjuren,
              45 procent av reptilerna och 52 procent av sötvattensfiskarna
              hotade av utrotning. Den främsta påverkansfaktorn är fragmentering,
              försämring och förstörelse av livsmiljöer på grund av förändrad
              markanvändning.
            </seg>
            <seg xml:id="i-522fce0d40e3b5e4-0">
              Det är förmodligen med den kunskapen som Europeiska rådet har
              yttrat sig som man har gjort. Det kan vi läsa om i betänkandetexten.
            </seg>
            <seg xml:id="i-9cc54ecf667be64e-0">
              För övrigt är det inte så mycket svar. Vi kan läsa om att det
              har aviserats en miljömålsproposition. Den har vi väntat på i
              två år nu.
            </seg>
            <seg xml:id="i-db11fb2878c94c00-0">
              Man noterar med tillfredsställelse i betänkandetexten att Europeiska
              rådet den 22 december 2009 antog rådsslutsatser om biologisk mångfald
              efter 2010, där vikten av ekosystemtjänster uppmärksammas. Av
              slutsatserna framgår det tydligt att rådet är djupt oroat över
              den allt snabbare förlusten av biologisk mångfald liksom över
              att ekosystemens funktion och tjänster försämras på grund av mänsklig
              påverkan och det hot som detta innebär för ekonomiskt välstånd,
              social välfärd och människors välmående.
            </seg>
            <seg xml:id="i-8822c1ea3229abc2-0">
              De åtgärder som finns i betänkandetexten är inte mycket att skryta
              med, men det är också förståeligt. Jag har en stor förståelse
              för det, för det är inte helt lätt att göra politik av ekosystemtjänster.
            </seg>
            <seg xml:id="i-c4a0d00021035fd4-0">
              Vi gjorde ett försök när vi väckte den här motionen som är ganska
              omfattande. Det är ganska mycket tänk bakom det. Vi tar frågan
              på djupt allvar och tror att det är dags att vi verkligen ser
              det här ur ett politiskt perspektiv.
            </seg>
            <seg xml:id="i-4b675d528eddf99a-0">
              Man kan tycka att även om man inte har lösningarna på hur man
              gör politik av det här eller hur man ska kunna stoppa artutrotning
              och förstörelse kan man ändå förstå att det inte är bra att göra
              tvärtom. Men den kopplingen upplever jag inte att alliansregeringen
              alltid gör.
            </seg>
            <seg xml:id="i-cd96bed6419ce8d9-0">
              Politiken styr beslut på olika nivåer. Man inser inte att när
              man ger ökad rätt att bygga på strandremsor eller kontinuerligt
              minskar anslaget till biologisk mångfald driver man en politik
              bort från ett säkrare skydd av ekosystemen. Om man som i alliansen
              driver en politik där man talar om biologisk mångfald men skapar
              en politik som leder bort från densamma är det inte riktigt trovärdigt.
            </seg>
            <seg xml:id="i-2a9005230770eb4b-0">
              I fiskekvotsförhandlingarna har vi upplevt det. I frågan om rovdjuren
              ser vi praktexempel. Det handlar också om skyddet av den biologiska
              mångfalden, skogspolitiken, strandskyddet och satsningen på ekologisk
              produktion. Det är några områden som alla kan leda till en produktion
              som antingen kan gynna ekosystemens hållbarhet eller leda till
              att de missgynnas. Det är ett val man gör. Jag anser att man inte
              ska tappa bort de valmöjligheter som man har.
            </seg>
            <seg xml:id="i-d4993c2943c9ac7a-0">
              Avslutningsvis ställer jag mig bakom samtliga Miljöpartiets reservationer.
              Jag yrkar bifall till reservation 1, 2 och 6.
            </seg>
          </u>
          <note type="speaker" xml:id="i-c0f9cc677d37fb23-0">
            Anf. 100 SOFIA ARKELSTEN (m):
          </note>
          <u who="sofia_arkelsten_995194" next="cont" xml:id="i-055e205345fc75ec-0">
            <seg xml:id="i-4f3d06ec12857cac-0">
              Fru talman! I dag debatterar vi ett motionsbetänkande om övergripande
              miljöfrågor. Att det är ett motionsbetänkande betyder att vi behandlar
              ett antal förslag som har kommit in från riksdagsledamöter. Det
              finns alltså inget förslag från regeringen i grunden.
            </seg>
          </u>
          <note xml:id="i-a16bee1abc17d9fe-0">
            Jag börjar med att yrka bifall till utskottets förslag till beslut
            i betänkandet.
          </note>
          <u who="sofia_arkelsten_995194" prev="cont" xml:id="i-b3f7dde1c9911db9-0">
            <seg xml:id="i-6352e24a2a172656-0">
              De viktigaste förslagen i motionerna som behandlas handlar om
              hur vi arbetar med ekosystemansatsen, om den svenska miljöpolitiken
              ur ett internationellt perspektiv och om hur miljöpolitiken ska
              bli mer jämställd.
            </seg>
            <seg xml:id="i-38a92cf3d797c194-0">
              Ekosystemansatsen betyder att vi ser världen som ett ekosystem.
              Den ger oss människor det vi kallar ekosystemtjänster. Det kan
              vara rening av vattnet, att insekter pollinerar blommor vi har
              hört det här innan kanske. Det handlar om att kretsloppen fungerar,
              att det finns fisk i haven och att det finns skogar. Det är något
              som alla miljöpolitiker gillar.
            </seg>
            <seg xml:id="i-5bf8289212262e5b-0">
              Ekosystemansatstänket tilltalar mig särskilt, eftersom det gör
              något som våra ekonomer alltid har pratat om. Det internaliserar
              de externa kostnaderna. Det betyder att man tar med miljön i de
              ekonomiska beräkningarna. Vi ser både värdet och priset på miljön.
            </seg>
            <seg xml:id="i-65cdaabc1f884708-0">
              Det finns kanske inte så stor politisk skillnad här. Skillnaden
              är snarare hur vi driver politiken. Vi i majoriteten, i alliansen,
              har drivit två miljömål som är ganska breda: klimat och hav. Det
              har vi gjort just med ekosystemansatstänket. Det funkar inte att
              jobba bara enligt riksdagens egen organisation. Ursäkta mig, fru
              talman, för det. Men det är sant.
            </seg>
            <seg xml:id="i-1258ea9bf22b60f6-0">
              Vi behöver jobba bredare. Ett exempel är att vi måste hantera
              energifrågorna tillsammans med klimatfrågorna. Annars kommer vi
              aldrig att kunna minska våra utsläpp. Och om vi inte låter havsfrågorna
              hanteras bredare än tidigare kommer vi aldrig att kunna rädda
              haven.
            </seg>
            <seg xml:id="i-c3f530ace12b3db8-0">
              Vattendirektivet är ett bra exempel på hur ekosystemansatsen
              slår igenom i politiken. Det är brett och påverkar fler delar.
            </seg>
            <seg xml:id="i-addbe2eb5e4c5940-0">
              Motförslaget till den politik som vi redan driver med det här
              tänket som vi kan se i betänkandet är en strategi. Det föreslås
              en strategi. Det är väl bra. Vi är för strategier rent allmänt.
              Men är inte det ett steg tillbaka i miljöpolitiken? Vi jobbar
              ju redan med ekosystemansatsen. Jag tror att vi får anledning
              att återkomma till den här debatten senare i vår när miljömålspropositionen
              kommer.
            </seg>
            <seg xml:id="i-6aa8aad4debe33e5-0">
              Vi kan också prata lite om vår påverkan i andra länder. Där har
              vi tidigare inte haft något uttalat mål för Sverige. Den förra
              regeringen införde inte något sådant, inget alls faktiskt.
            </seg>
            <seg xml:id="i-acd340b0e45eaa1f-0">
              Nu har vi utrett hur miljömålen ska kunna bli bättre. Både Socialdemokraternas
              Carina Ohlsson och jag satt med i expertgruppen. Vi har diskuterat
              det här ett par gånger.
            </seg>
            <seg xml:id="i-4623e3c684968ebf-0">
              Vi kommer att lägga in ett mål för Sveriges miljöpåverkan i andra
              länder i det som kallas generationsmålet. Konsumtionen av varor
              och tjänster i Sverige ska orsaka så små miljö- och hälsoproblem
              som möjligt. Det kan låta självklart, men ibland måste man sätta
              upp mål för att vara tydlig med vad man menar.
            </seg>
            <seg xml:id="i-38e66c895ae3e850-0">
              Det här är oberoende av var i världen produktionen är lokaliserad.
              Jag ser det som en seger för regeringen.
            </seg>
            <seg xml:id="i-dae0af1ec1388e98-0">
              Dessutom finns klimat- och miljöpåverkan med i Sveriges politik
              för en global utveckling. I den senaste skrivningen definieras
              klimat och miljö som en av de sex globala utmaningar som är helt
              centrala för att vi ska ha en rättvis och hållbar global utveckling.
            </seg>
            <seg xml:id="i-11549374667f6482-0">
              Resultatet av den politiken kommer att redovisas till riksdagen
              i vederbörlig ordning senare i år.
            </seg>
            <seg xml:id="i-667d1361dafd34f2-0">
              Den sista del som jag tänker ta upp är frågan om jämställdhet
              i miljöpolitiken. Det tycker jag är intressant.
            </seg>
            <seg xml:id="i-4a26ae64786f41b1-0">
              Jag tycker att det här är en bra debatt. På talarlistan har vi
              efter en viss justering tre kvinnor och tre män. Det är en av
              de mest balanserade debatterna i dag, tror jag.
            </seg>
            <seg xml:id="i-7d9406c7bf2c9ef9-0">
              Vänsterpartiet har föreslagit en jämställdhetsintegrering av
              miljöpolitiken. Om vi läser svaret i betänkandet ser vi att vi
              redan har det här. Det finns en fastställd ordning för att arbeta
              med jämställdhetsintegrering i miljöpolitiken. Här slås det in
              öppna dörrar. Regeringen har ett handlingsprogram för jämställdhet.
              Alla målen för det står att läsa i betänkandet på s. 15.
            </seg>
            <seg xml:id="i-33b3f9e5958bbdc6-0">
              Fru talman! Det är bara att konstatera att det finns en väl utvecklad
              struktur för regeringens arbete i jämställdhetsfrågor, fast regeringen
              pratar gärna om helheten inte bara i miljöfrågorna.
            </seg>
            <seg xml:id="i-1311cfca302dd5a5-0">
              Jag har redan yrkat bifall till mina delar och har två minuter
              talartid kvar, men jag tackar för mig.
            </seg>
            <seg xml:id="i-dd823b0716eaae22-1">
              (Applåder)
            </seg>
          </u>
          <note type="speaker" xml:id="i-6c05eb2f2dba21c0-0">
            Anf. 101 CLAES VÄSTERTEG (c):
          </note>
          <u who="claes_vasterteg_c3eca8" xml:id="i-231188859f5739ae-0">
            <seg xml:id="i-2320dad177f3def6-0">
              Fru talman! Precis som Sofia Arkelsten nämnde är det här ett
              betänkande där vi ska debattera och diskutera övergripande miljöfrågor.
              Det blir en möjlighet, har vi märkt, att också komma in på en
              del andra ämnen.
            </seg>
            <seg xml:id="i-397a9075489650e0-0">
              Jag tänkte ta mig friheten att nämna ytterligare lite om det
              som Sofia Arkelsten var inne på kring miljömålssystemet och dess
              utveckling. Under den här mandatperioden har vi kunnat konstatera
              att miljömålssystemet har fungerat väl och har varit en väldigt
              viktig del i den svenska miljöpolitiken. Vi har kunnat förbättra
              vårt förhållande till miljön och minska vår påverkan.
            </seg>
            <seg xml:id="i-ac8896a209127eff-0">
              Vi kan också konstatera att det är ett system som har funnits
              i tio års tid, och det finns anledning att då och då se över system
              och se hur vi kan göra dem bättre. Hur kan vi utveckla dem ytterligare?
              Är det så att vi behöver anpassa dem ytterligare till den tid
              vi lever i nu?
            </seg>
            <seg xml:id="i-13e668dc1616f589-0">
              Den utredare som tillsattes tillsammans med en referensgrupp
              där även jag ingick kunde konstatera ett antal olika punkter,
              bland annat att det finns ett genomförandeunderskott. Det har
              inte varit tillräckligt med medel, åtgärder eller lagstiftning
              från regeringar ett antal år tillbaka.
            </seg>
            <seg xml:id="i-d189da9f34c2aa07-0">
              Vi kunde också konstatera att det sätt som miljöpolitiken bedrivs
              på har förändrats. Vi har mer påverkan i dag kring internationella
              överenskommelser, både via medlemskapet i Europeiska unionen och
              via det ökade internationella samarbetet. Detta har gjort att
              det kommer att ske ett antal olika förändringar. De kommer, som
              Sofia Arkelsten nämnde, i en proposition under våren. Jag ser
              fram emot den propositionen, och jag ser fram emot vad vänstersidan
              har för alternativ. Än kan jag nämligen inte se att det finns
              något samlat alternativ.
            </seg>
            <seg xml:id="i-e9eb475230043bf4-0">
              Det är viktigt att då och då stanna upp och fundera igenom om
              vi kan göra systemen ännu bättre än vad de är i dag.
            </seg>
            <seg xml:id="i-3ee96df3112d142d-0">
              För att nå en hållbar utveckling krävs en offensiv miljöpolitik,
              både i Sverige, inom Europeiska unionen och i internationella
              forum. Sedan maktskiftet 2006 har Centerpartiet och Allians för
              Sverige bedrivit en offensiv miljöpolitik. Det är en politik som
              gör skillnad.
            </seg>
            <seg xml:id="i-d5337e5ae7c1d1bd-0">
              Fru talman! Jag tänkte ta mig friheten att påminna Carina Ohlsson
              om ett antal olika delar som vi har genomfört under den här mandatperioden.
              Det var tydligt i hennes anförande att hon behöver lite påminnelse.
            </seg>
            <seg xml:id="i-794e1be0319aa438-0">
              Vi har lagt 20 miljarder kronor i miljöbudget under de här fyra
              åren, att jämföra med förra mandatperioden då Socialdemokraterna
              med stöd av Vänsterpartiet och Miljöpartiet lade 5 miljarder kronor
              mindre. Så mycket pengar och medel som den här regeringen lägger
              på miljöpolitikens område har ingen annan regering tidigare gjort.
            </seg>
            <seg xml:id="i-0b84c36e8f0317f3-0">
              Det gör skillnad. Låt mig ta ett exempel: nyregistreringen av
              miljöbilar. År 2005, i slutet av den förra regeringens mandatperiod,
              var det knappt 15 000 nyregistrerade miljöbilar. År 2008 var det
              närmare 85 000 nyregistrerade miljöbilar, mycket tack vare alliansregeringens
              politik där miljöbilspremien har varit en faktor. Det visar att
              har man rätt styrmedel, styr i rätt riktning och vågar ta beslut
              så gör det skillnad. Det har vi varit med och gjort nu, och vi
              kommer att fortsätta.
            </seg>
            <seg xml:id="i-d11fed9d46d99f21-0">
              Vi kan konstatera en annan punkt. Vi har varit med och förbjudit
              fosfater i tvättmedel, och vi kommer att förbjuda det i maskindiskmedel
              2011. Detta kommer att minska Sveriges övergödande utsläpp av
              fosfor med 50 ton per år.
            </seg>
            <seg xml:id="i-6638b18cde91d73b-0">
              Jag skulle kunna hålla på ytterligare ett antal minuter och rada
              upp saker som vi har gjort under den här mandatperioden som gör
              en tydlig skillnad, som visar en offensiv miljöpolitik och som
              visar att Allians för Sverige bedriver en miljöpolitik som leder
              till att vi får en bättre miljö att leva i och större förutsättningar
              för en hållbar utveckling i framtiden. Jag är helt övertygad om
              att vi kommer att få fler debatter i den här kammaren där vi får
              möjlighet att fylla på listan.
            </seg>
            <seg xml:id="i-b573270e808433b8-0">
              Avslutningsvis, fru talman, tänkte jag vända mig till Carina
              Ohlsson som i den här debatten halkade in på Vattenfall och de
              rapporter som kommit under dagen. Jag får säga att det är något
              förvånande att höra dessa kommentarer från Carina Ohlsson, för
              jag tycker att de innehåller ett stort mått av hyckleri. Vilka
              var det som fattade beslut om de olika investeringar som Vattenfall
              i dag jobbar med att slutföra? Under vilken tid fattades det beslut
              om de här investeringarna? Jo, det var under den förra socialdemokratiska
              regeringen som Vänsterpartiet och Miljöpartiet var stödpartier
              åt. Det är dessa investeringar man nu slutför.
            </seg>
            <seg xml:id="i-d786e3c4d059d505-0">
              Från 2015 kommer det stora investeringar i bland annat Storbritannien
              på ny vindkraft. Det finns ytterligare investeringar som kommer
              efter 2015 med satsningar på förnybar energiproduktion.
            </seg>
            <seg xml:id="i-5fb191fc035ec575-0">
              Äntligen, fru talman, har vi en regering som tar tag i Vattenfall,
              som ser till att de har en ledning som klarar av att bedriva den
              typen av bolag och som ser till att en ägarstrategi kommer på
              plats. Äntligen har vi någon som vågar styra Vattenfall.
            </seg>
            <seg xml:id="i-dd823b0716eaae22-2">
              (Applåder)
            </seg>
          </u>
          <note type="speaker" xml:id="i-79473c3074e6813c-0">
            Anf. 102 JAN ERIK ÅGREN (kd):
          </note>
          <u who="unknown" xml:id="i-d92ad2dff4e60198-5">
            <seg xml:id="i-0a268a9b2e366c1c-0">
              Fru talman! Jag vill börja med att yrka bifall till utskottets
              förslag rörande övergripande miljöfrågor.
            </seg>
            <seg xml:id="i-fbad16c370aabf89-0">
              Det har varit intressant att läsa en del av de motioner som tillhör
              betänkandet. Det finns en del som jag tycker är bra. Men som motionär,
              inte bara när man tillhör oppositionen, drabbas man av bakslag
              eller rättare sagt avslag på sina yrkanden. I de flesta fall är
              det med hänvisning till att det pågår ett beredningsarbete i Regeringskansliet.
              Det finns också några motioner som behandlas förenklat, som det
              heter. I regel är det då samma eller i huvudsak samma yrkanden
              som riksdagen behandlat tidigare under mandatperioden.
            </seg>
            <seg xml:id="i-c667b726b2bfb609-0">
              Fru talman! Jag vill kort ta upp några saker ur betänkandet.
              Först ett konstaterande från utskottets sida att ekosystemtjänsternas
              betydelse för att säkra livsnödvändiga förhållanden har uppmärksammats
              allt mer på senare år. Med ekosystemtjänster avses de olika varor
              och tjänster som ekosystemen förser människor med och som är nödvändiga
              dels för vår överlevnad, dels för vårt välbefinnande.
            </seg>
            <seg xml:id="i-39ed6ede9383ebc3-0">
              Ekosystemens strukturer, funktioner och livskraftiga artpopulationer
              måste därför säkras för att deras förmåga att producera livsnödvändiga
              tjänster för människan ska kunna upprätthållas.
            </seg>
            <seg xml:id="i-272bed4797a7d62f-0">
              Ekosystemen måste också fungera vid de omvärldsförändringar som
              exempelvis klimatförändringar väntas medföra. Man talar om att
              det krävs en resiliens motståndskraft hos ekosystemen.
            </seg>
            <seg xml:id="i-466268965b982d8f-0">
              Vi kristdemokrater tycker naturligtvis att det är bra att Europeiska
              rådet vid jultid i fjol antog rådsslutsatser om biologisk mångfald
              efter 2010, där vikten av ekosystemtjänster uppmärksammas. Av
              slutsatserna framgår tydligt att rådet är djupt oroat över den
              allt snabbare förlusten av biologisk mångfald liksom över att
              ekosystemens funktion och tjänster försämras på grund av antropogen,
              alltså människoskapad, påverkan och det hot det innebär för ekonomiskt
              välstånd, social välfärd och människors välmående. Tyvärr är det
              en befogad oro.
            </seg>
            <seg xml:id="i-4c1b30ea118f344b-0">
              Fru talman! Nu ser vi fram mot den miljömålsproposition som kommer
              till våren. Den kommer bland annat att grundas på Miljömålsrådets
              slutsatser och förslag, alltså Miljörådets utvärdering av Sveriges
              miljömål 2008, Miljömålen nu är det bråttom.
            </seg>
            <seg xml:id="i-38d59d5878e102ee-0">
              Visst är det bråttom med en del av de åtgärder som krävs för
              en fortsatt förbättring av viktiga delar av vår miljöpolitik.
              Alliansregeringen har under de år som har gått flyttat fram positionerna
              på olika områden och genomfört förbättringar som är till nytta
              och gagn för hela samhället och till delar också berör människor
              i andra länder. Det är skönt att se och känna att alliansen har
              jobbat så bra med det, även om det finns saker kvar att göra.
            </seg>
            <seg xml:id="i-2052ab8c6c992495-0">
              Sedan, fru talman, måste jag få säga att jag blev lite förvånad
              över Carina Ohlssons inlägg när det gällde den insamling som har
              skett för att hjälpa till med det akuta behov som finns av övernattningsmöjligheter,
              där Klara församling har ställt upp. Klara församling har gjort
              sig känd som en av de mest socialt ansvarstagande församlingarna
              i vårt land. Här fanns det ett behov, och riksdagens kristna grupp
              ställde upp. Alla tyckte inte om det, men i samband med andakten
              i morse framfördes ett skriftligt tack från ansvariga i Klara
              församling. Det var ett tack för den här insatsen där man också
              sade att det hade bemötts positivt av dem som har varit berörda.
            </seg>
            <seg xml:id="i-cbb44470db453333-0">
              Carina frågade om det var långsiktigt. Det här är ett akut behov
              som man har försökt hjälpa till att tillgodose, och det är tidsbegränsat.
              Det bästa är naturligtvis om sådana här insatser inte behöver
              göras, men nu gjordes den och jag tycker att de som har gjort
              detta ska få tack och ära för det.
            </seg>
          </u>
          <note xml:id="i-4a8b14f4e3435788-1">
            Överläggningen var härmed avslutad.
          </note>
          <note xml:id="i-a8d4ce35d001fccf-0">
            8 § Skogspolitik
          </note>
          <note xml:id="i-ceb2ad5455b59d70-3">
            Föredrogs
          </note>
          <note type="speaker" xml:id="i-a501174a0d2e163e-0">
            Anf. 103 ANN-KRISTINE JOHANSSON (s):
          </note>
          <u who="ann-kristine_johansson_22de95" xml:id="i-e24827bba5315d0e-0">
            <seg xml:id="i-c9acfa0ae3ce77cd-0">
              Fru talman! I det här betänkandet om skogspolitik finns enbart
              ett antal motionsyrkanden från allmänna motionstiden och utskottsmajoritetens
              svar på dessa motioner.
            </seg>
            <seg xml:id="i-df792df894e44f4b-0">
              Jag vill peka på några saker som vi i olika sammanhang har lyft
              fram, inte minst när vi hade förra debatten om regeringens skogspolitik.
              Det vi socialdemokrater saknade då och fortfarande saknar är tanken
              på hur den moderna skogspolitik som Sverige behöver ser ut.
            </seg>
            <seg xml:id="i-0afac14c39cdef18-0">
              En skogspolitik för framtiden behöver långsiktiga, genomtänkta
              och framför allt övergripande satsningar för att anpassas efter
              den ökade efterfrågan på skogsråvara. Skogsstyrelsen har i en
              rapport beskrivit fyra olika scenarier inför kommande decennier,
              och de resonerar också om att ett kriterium för vad som är högsta
              hållbara avverkningsvolym behöver införas.
            </seg>
            <seg xml:id="i-b88758ad980942f6-0">
              Vad säger utskottsmajoriteten om det?
            </seg>
            <seg xml:id="i-fcb6b5db71a42a06-0">
              Regeringen har fortfarande, efter snart fyra år vid makten, inte
              lyckats samla sig till något större helhetsgrepp. Det är passivt,
              tillbakalutat och det saknas visioner för framtiden.
            </seg>
            <seg xml:id="i-8f69976f32ec3e52-0">
              I det här betänkandet konstaterar majoriteten att det inte finns
              något behov av en samlad strategi för att öka tillväxten i skogen,
              men, säger man sedan, om det inte går vägen kanske andra angreppssätt
              behövs. Det menar jag är att ha en passiv, tillbakalutad attityd
              när det gäller den så viktiga skogspolitiken.
            </seg>
            <seg xml:id="i-c866bb1b35fe469f-0">
              Fru talman! Skogsstyrelsens arbete måste stödjas för att man
              ska kunna hantera avvägningen mellan de två jämställda skogspolitiska
              målen, miljömålet och produktionsmålet. Myndigheten måste få verktyg
              för att vara den expertmyndighet som jag tror att vi alla är överens
              om att den ska vara.
            </seg>
            <seg xml:id="i-15a5755449242e09-0">
              Uppdragsverksamheten har varit ett viktigt verktyg för dem att
              använda, och vi motsätter oss starkt den avveckling som nu har
              skett av den.
            </seg>
            <seg xml:id="i-e35e5c3fb906ca51-0">
              Möjligheten att ha kvar uppdrag finns om synnerliga skäl föreligger.
              Med det menas situationer där det inte finns någon annan aktör
              som kan utföra uppdraget. I dessa synnerliga situationer ska Skogsstyrelsen
              fortsätta sin verksamhet. Men en avvecklad uppdragsverksamhet
              har fått till följd att kompetens försvinner. Den lokala närvaron
              i glesbygden minskar, och beslutet har inneburit ökade omställningskostnader.
            </seg>
            <seg xml:id="i-2c05c69c9b12928e-0">
              Jag förstår ärligt talat inte hur ni i majoriteten resonerar.
              Det verkar som om ni förblindas av marknaden och att den ska styra
              i alla politiska beslut. Politiken frånhänder sig sitt ansvar
              och överlåter allt till marknaden.
            </seg>
            <seg xml:id="i-248c5796a9872a6b-0">
              Den svenska skogs- och träindustrin har ett stort behov av råvara.
              Efterfrågan på pappersmassa och bioenergi ökar, liksom efterfrågan
              på sågtimmer av hög kvalitet. Samtidigt är Sverige fortfarande
              en bra bit från att nå miljömålet om levande skogar.
            </seg>
            <seg xml:id="i-cdf177881c6852af-0">
              Nya konkreta strategier, byggda på breddad forskning, krävs för
              att möta den motstridiga efterfrågan på skogsprodukter och levande
              skogar. Var finns den strategin, det tänket hos majoritetsföreträdarna?
            </seg>
            <seg xml:id="i-cf81615105817e77-0">
              En eftersatt skogsvård är inte förenlig med ett skogsbruk som
              ska generera ökad efterfrågan på råvara och värna den biologiska
              mångfalden. Röjningen är fortfarande katastrofalt eftersatt. Hur
              tänker ni i majoriteten här? Behövs det inga åtgärder? Ska vi
              fortsätta vänta och se, eller vad tycker ni?
            </seg>
            <seg xml:id="i-c1397ebc67eb67b5-0">
              Vi behöver ett långsiktigt hållbart brukande av vårt gröna guld.
            </seg>
            <seg xml:id="i-28d3eac566a8e4e4-0">
              Fru talman! Ett av miljöpolitikens viktigaste mål är att bevara
              den biologiska mångfalden. Utvärderingar som genomförs bekräftar
              att miljöarbetet i dag går för långsamt. Delmålet om en hejdad
              förlust fram till i år, 2010, nås inte nu under det biologiska
              mångfaldsåret.
            </seg>
            <seg xml:id="i-a0023e57ea61b2e4-0">
              Vi saknar en fullödig strategi som omfattar bevarandet av den
              biologiska mångfalden genom olika skyddsformer, och det saknas
              pengar både regionalt och nationellt för att kunna göra det som
              behövs.
            </seg>
            <seg xml:id="i-a1cf3b936fc967a0-0">
              Nu kommer ni i majoriteten säkert att prata om Kometprogrammet.
              Ja, det är ett intressant projekt som vi också stöder. Det är
              viktigt med skogsägarens engagemang och intresse för det vackra
              man har i sin skog. Det ska inte vara så att man är rädd för att
              ha skyddsvärda områden eller arter på sin skog. Men Kometprogrammet
              räcker inte. De krävs mer av allt för att nå målet.
            </seg>
            <seg xml:id="i-8d4e074f3e6850f6-0">
              Fru talman! Drygt halva Sveriges yta är täckt av skog. Våra skogar
              är en viktig del av utvecklingen av vårt samhälle. De har gett
              arbetstillfällen i såväl glesbygd som industrisamhällen och de
              innebär en stabil bas i den svenska ekonomin.
            </seg>
            <seg xml:id="i-9d910cced5a483c5-0">
              Grunden för dagens skogspolitik, som beslutades av en enig riksdag
              1993, bygger på principen om omsorg gentemot kommande generationer.
              Skogen ska vårdas och nyttjas så att vi alla, våra barn, barnbarn
              och barnbarnsbarn får del av dess nyttigheter. Här är kärnan till
              allt. Vi socialdemokrater menar att omsorgen om kommande generationer
              är den självklara utgångspunkten när vi diskuterar en skogspolitik
              för framtiden. Det måste finnas långsiktighet i tänket. Och det
              saknas i dag.
            </seg>
            <seg xml:id="i-63811076dedc6e5d-0">
              Fru talman! Den svenska skogen förtjänar en övergripande helhetssyn
              över dagens möjligheter och problem samt en visionär satsning
              för framtiden. Skogs- och tränäringens betydelse för utvecklingen
              av det framtida Sverige, för omställningen till ett långsiktigt
              hållbart samhälle, kan inte nog poängteras.
            </seg>
          </u>
          <note xml:id="i-1a731cee846ad361-0">
            Med detta, fru talman, yrkar jag bifall till reservation nr 6.
          </note>
          <note type="speaker" xml:id="i-60794a4906cd31ed-0">
            Anf. 104 JACOB JOHNSON (v):
          </note>
          <u who="jacob_johnson_8077eb" xml:id="i-24f9664728d80097-1">
            <seg xml:id="i-caa6520eb36d16c5-0">
              Fru talman! Som vi har hört behandlar dagens betänkande, Skogspolitik
              , motionsyrkanden från allmänna motionstiden. Det handlar om forskning,
              användning av skogsråvara, skogsvårdande insatser och skogsbruksmetoder.
            </seg>
            <seg xml:id="i-b8aecc0f3b25d927-0">
              Vänsterpartiet står bakom två gemensamma reservationer med Socialdemokraterna
              och Miljöpartiet. Den första handlar om forskning om kontinuitetsskogsbruk
              och den andra om Skogsstyrelsens uppdragsverksamhet.
            </seg>
            <seg xml:id="i-dda01d80aa6304d5-0">
              Vi har tidigare pratat om ekosystem, och skogen är ett av de
              viktigaste ekosystemen på vår jord inte minst i vårt land. Skogen
              producerar råvara till skogsindustrin den ekonomiska delen av
              vårt samhälle och står för en stor del av tillförseln av förnybara
              energiråvaror nu när vi ska göra en klimatomställning. Skogen
              producerar också biologisk mångfald, rent vatten och sociala tjänster,
              till exempel friluftsliv och naturupplevelser. Skogen är helt
              enkelt vårt lands kanske viktigaste naturresurs som måste nyttjas
              på ett hållbart sätt. Det är vi säkert alla överens om.
            </seg>
            <seg xml:id="i-38d2a2f60deb758c-0">
              Skogen har också kommit i fokus i klimatdebatten, inte minst
              efter Köpenhamnsmötet där några steg förhoppningsvis trots allt
              har tagits för att hejda skogsskövlingen på vår jord och där även
              skogsskötseln i övrigt har aktualiserats.
            </seg>
            <seg xml:id="i-c40e53deb6055a3a-0">
              En fråga där vi väntar på regeringens ställningstagande är hur
              vi ska nå miljömålet Levande skogar. Svar får vi förhoppningsvis
              när regeringen lägger fram sin miljömålsproposition om en dryg
              månad. Då får vi anledning att debattera inte bara i vilken grad
              delmålet till 2010 har nåtts men även hur miljömålet i sin helhet
              ska nås, hur gammelskogarna ska skyddas med mera. Till den större
              debatten får vi alltså anledning att återkomma i närtid.
            </seg>
            <seg xml:id="i-4fcf7c15e7c9df10-0">
              Jag tror att forskning om utveckling av alternativa skogsbruksmetoder
              är viktig i perspektivet av målet Levande skogar. Därför står
              vi i Vänsterpartiet bakom reservationen om forskning om kontinuitetsskogsbruk.
              Kontinuitetsskogar som inte slutavverkats har rikare biologisk
              mångfald än kalhyggesproduktionsskogar. Det är inte så konstigt
              eftersom många av skogens naturliga arter inte klarar av en kalhyggesfas.
              Vi vet att många av de rödlistade arterna är knutna till skogslandskapet.
              Införandet av kalhyggesskogsbruk för drygt 50 år sedan är ett
              hot mot dessa arter. Det pågår forskning om kontinuitetsskogsbruk,
              men vi anser att SLU och Skogsforsk bör forska vidare om detta
              på olika ståndorter i skilda delar av landet. Då kan man se vilka
              känsliga kontinuitetsarter som har särskilt svårt att återkomma
              i ny skog efter kalhuggning.
            </seg>
            <seg xml:id="i-2e3bf9fe42e0b01c-0">
              Vi står också bakom reservation 6 om Skogsstyrelsens uppdragsverksamhet.
              Jag menar att den borgerliga regeringen har gått ganska hårt fram
              mot Skogsstyrelsen. Den avsatte exempelvis den förre generaldirektören
              Göran Enander. Formellt sett var det på grund av brister i redovisningen,
              men enligt min uppfattning var det troligen främst därför att
              Enander stod upp för de båda skogspolitiska målens jämbördighet.
              Dessutom innebar den borgerliga regeringens plötsliga nedläggning
              av det då omfattande projektet Gröna jobb en administrativ ansträngning
              som delvis förklarar bristerna i den ekonomiska redovisningen.
              Regeringen borde kanske själv ha tagit ansvar för de konsekvenserna
              i stället för att avskeda sin generaldirektör. Det är ett exempel
              på dålig ägarstyrning, enligt min uppfattning.
            </seg>
            <seg xml:id="i-d6aff45de46e5e67-0">
              Dessutom har regeringen, som vi har hört, kraftigt begränsat
              Skogsstyrelsens uppdragsverksamhet. Det är inte ett rationellt
              hanterande i vårt vidsträckta och i stora delar glest befolkade
              land. Skogsstyrelsens uppdragsverksamhet har inneburit trygghet
              för framför allt många små skogsägare i de inre delarna av Sverige.
              Det är en verksamhet som också har varit ett stöd för Skogsstyrelsen
              att använda i sin rådgivning av hur skogsägarna ska sköta våra
              skogar.
            </seg>
            <seg xml:id="i-c951e67e00b2e4a5-0">
              Fru talman! Med detta står jag bakom våra två gemensamma reservationer.
            </seg>
          </u>
          <note type="speaker" xml:id="i-ed075be9db20bcfa-0">
            Anf. 105 TINA EHN (mp):
          </note>
          <u who="tina_ehn_f52113" xml:id="i-4f94be335ec84fd0-1">
            <seg xml:id="i-fe4bc7eff9bfac2b-0">
              Fru talman! I det här betänkandet behandlas motioner om skogspolitik.
              Ett par motioner tar upp frågor om forskning. Det är intressant
              att i fråga om skogsforskning hänvisas till den forskningsproposition
              som behandlades i riksdagen förra året. Vi i utskottet hade knappast
              någon större inblandning i den propositionen. Jag vet att propositionen
              omfattade både jord- och skogsforskning, eftersom jag tittade
              en del i den.
            </seg>
            <seg xml:id="i-55f2083e2153c368-0">
              I svaret från utskottet hänvisas till att det i forskningspropositionen
              sägs att det behövs en fördjupad forskning om konsekvenserna av
              biomassauttagets påverkan på biologisk mångfald, läckage av växthusgaser
              och näringsläckage samt ekosystemen och dess buffertförmåga. Det
              tycker jag kan vara viktigt att påpeka.
            </seg>
            <seg xml:id="i-aa106d107b6f999d-0">
              Skogen är så mycket mer och är så komplex. Den är mycket mer
              än biomassa. Det är fråga om biologisk mångfald, ekosystem, hem
              för djuren samt rekreation och frihet för många människor. I dag
              går skogsbruket alltmer mot specialisering och mer av skogsplantage.
              Sammantaget finns en samlad önskan om att producera mer från skogen
              och samtidigt veta att vi skyddar tillräckligt för att inte utarma
              för många arter eller för viktiga ekosystem.
            </seg>
            <seg xml:id="i-a64dd0a34a5a4052-0">
              Jag hittade en liten redovisning om att år 2009 skyddades 10
              700 hektar för bildande av naturreservat. Det kan jämföras med
              att mellan 2004 och 2008 avverkades 1,7 procent av kända och oskyddade
              värdekärnor, alltså 12 586 hektar. Något som vi behöver vara rädda
              om är värdekärnorna. Vi har alltså under 2009 skyddat mindre än
              det som avverkades under många år. Det här är en allvarlig utveckling,
              och vi har ett stort ansvar.
            </seg>
            <seg xml:id="i-fc3072307a8c5639-0">
              I motioner som behandlas i detta betänkande berörs det faktum
              att vissa skogar inte sköts, att det är svårt att få ut skörden
              från vissa skogar och marker eftersom det finns markskador. Tjälen
              är inte längre stabil och maskinparken blir allt tyngre. Det är
              ett faktum att det trakthyggesbruk och skogsbruk som i dag används
              ifrågasätts ur ett längre hållbarhetsperspektiv. Vi behöver skydda
              den gammelskog som finns, men vi behöver också utveckla skogsbruk
              som inte är monokulturskog. I en monokulturskog finns inte den
              rika biologiska mångfalden. Det är precis likadant med jordbruket.
            </seg>
            <seg xml:id="i-74cdec851e1427d4-0">
              Mångfald är däremot intressant. Den måste få finnas i större
              områden. Det behövs ett starkt skydd för vissa delar, men det
              behövs också ett skogsbruk med större hänsyn. Vi måste nå fram
              till att ha ett bra skogsbruk samtidigt som flera arter som i
              dag missgynnas ändå kan trivas och finnas i den skog som brukas.
              Därför har jag väckt en motion om kontinuitetsskogsbrukets roll
              och om inventering av svenska skogar som aldrig har slutavverkats.
              Jag föreslår bland annat att en heltäckande inventering över skogar
              som aldrig fallit offer för slutavverkning ska ske och att Skogsstyrelsen
              i sin rådgivning till skogsägare ska ges ett fortlöpande uppdrag
              att stödja utvecklingen av hyggesfria skogsbruksmetoder. Det handlar
              alltså om vilka värden vi vill förvalta för framtiden och vad
              det får kosta.
            </seg>
            <seg xml:id="i-a7a17f0dce34e2b2-0">
              I år har vi året för biologisk mångfald. Meningen och vikten
              av det är att uppmärksamma dess viktighet. Det är ganska uppenbart.
              Samtidigt beslutade vi i kammaren, förra året eller 2008, att
              skogsproduktionens mål skulle vara viktigare än själva miljön.
              Vi har i ett par års tid fått besked om att de andra målen ska
              antas i den kommande miljömålspropositionen. Den har vi ännu inte
              sett röken av. Så här under mandatperiodens sista vår ska den
              dimpa ned i mars, och det ska bli intressant.
            </seg>
            <seg xml:id="i-b3903ad6f88e6f41-0">
              Förra året debatterade vi även skogen utifrån ett hållbart skydd
              av naturområden. Då lekte man med siffrorna för att kunna påvisa
              att man skyddade massor av arealer. Men i verkligheten flyttade
              man runt en hel del siffror, och skyddade områden bytte helt enkelt
              kategori.
            </seg>
            <seg xml:id="i-3b17f0ceb8c30d5e-0">
              Anslaget till skydd har sänkts under mandatperioden. År 2009
              var anslaget för områdesskydd nere i 465 miljoner kronor. Det
              är mindre än hälften av anslaget för 2005. Samtidigt ökade priset
              på skogsfastigheter och skog. Det är faktiskt svårt att skydda
              mer skog för mindre pengar.
            </seg>
            <seg xml:id="i-0bc4bc74b914899b-0">
              Det har också svept förbi en lagrådsremiss som tar upp frågan
              om affektionsvärdestillägg. Jag vet inte var den kommer att hamna,
              men jag förstår att det kommer att kosta ännu mer pengar att skydda
              skog om den frågan blir verklighet. Mer pengar behövs i så fall,
              inte mindre, eller också får man hitta på någonting annat.
            </seg>
            <seg xml:id="i-c243696201b67687-0">
              Avslutningsvis skulle jag vilja ställa mig bakom Miljöpartiets
              reservationer, och jag yrkar bifall till reservationerna 1 och
              6, som det också tidigare har yrkats bifall till.
            </seg>
          </u>
          <note type="speaker" xml:id="i-451bdf7fa473f4f6-0">
            Anf. 106 OLA SUNDELL (m):
          </note>
          <u who="ola_sundell_5b1b78" xml:id="i-87543e399e4de991-0">
            <seg xml:id="i-777d9fcbb909d0d5-0">
              Fru talman! Efter att ha lyssnat på vänsteroppositionens skogspolitik
              kan jag med gott samvete yrka avslag på samtliga reservationer
              och yrka bifall till alliansens skogspolitik.
            </seg>
            <seg xml:id="i-2522f801f63f0d5c-0">
              Jag skulle vilja påstå att er skogspolitik är ett hopkok av perifera
              skogsbruksmetoder, typ blädning, att exempelvis få myndigheten
              att utföra stämpling och införa hyggesfria skogsmetoder. Man vill
              också utreda vad skogen ska användas till. Jag tror att vi åtminstone
              på min sida i denna sal är ganska väl medvetna om vad den svenska
              skogen ska användas till.
            </seg>
            <seg xml:id="i-b1803a8ab7076d12-0">
              Det finns inte ett ord och inte en skrivning om förutsättningarna
              för skogsnäring och skogsindustriell verksamhet ryggraden i vår
              ekonomi, med 1112 procent av nettoexporten, 4 procent av bnp och
              100 000 människor sysselsatta. Det är en näring som når långt
              ut i vår glesbygd, med sågverk spridda över hela vårt land. Till
              det kommer också processindustrins lokalisering runt våra kuster
              och större vattendrag.
            </seg>
            <seg xml:id="i-f5078bdbc8c7e7fc-0">
              Skogsägandet är kopplat till inkomster där skog växer, och det
              gör att det i hela vårt land skapas förutsättningar för intäkter
              i områden med små och besvärliga möjligheter. Skog är kanske den
              viktigaste regionalpolitiska faktorn i detta land.
            </seg>
            <seg xml:id="i-6723a8693f17c712-0">
              Allt detta bortser vänsteroppositionen från. I stället är det
              tal om blädning, som kanske berör någon promille av den svenska
              skogsmarken, och det är om Skogsstyrelsen ska få stämpla. Om just
              denna betydelse andas man inte ett jota.
            </seg>
            <seg xml:id="i-178958bae4948a02-0">
              Det är viktigt i ett land som Sverige att skapa förutsättningar
              för skogsbruk och skogsindustri och tillhörande näringar som transporter
              och avverkningsresurser.
            </seg>
            <seg xml:id="i-46b05f872cdb72dd-0">
              Framtiden enligt vänstern är hyggesfritt, blädning, om myndigheten
              ska få stämpla eller inte och naturvård och avsättningar. Ni i
              vänsteroppositionen glömmer att skogsvårdslagen baseras på både
              produktion och miljö. Om ni är enbenta, enfaldiga eller både och
              får ni själva svara på.
            </seg>
            <seg xml:id="i-d7c19adfa1441219-0">
              Faktum kvarstår att den svenska skogen behöver både produktionstänkande
              och miljötänkande. Det är också något som alliansen står upp för
              väldigt tydligt. Sverige behöver råvaror till industrierna och
              råvaror till klimatomställningen. Men vi har ett lika tydligt
              uppdrag att värna den biologiska mångfalden en hörnsten i alliansens
              miljöpolitik. Vi ska vidare se till att den generella miljöhänsynen
              i skogsbruket inte luckras upp.
            </seg>
            <seg xml:id="i-c62610c8bd79f64d-0">
              Jag tycker inte att miljöinriktningen på det svenska skogsbruket
              är dålig den är föredömlig. Sveriges skogsvårdslagstiftning, med
              frihet under ansvar med återplanteringsskyldighet, framstår som
              ett föredöme, inte minst vid internationella jämförelser. I mitt
              perspektiv är det produktionsfrågorna som har tappat i aktualitet.
            </seg>
            <seg xml:id="i-0c68c654bd010d62-0">
              Med klimatkrisen flåsande i nacken var det en välkommen present
              till klimatomställare och det svenska folkhushållet att produktionsfrågorna
              fick ett lika stort utrymme som miljöfrågorna i den skogsproposition
              som riksdagen antog för några månader sedan.
            </seg>
          </u>
          <note type="speaker" xml:id="i-6d331a86f5a5bca4-0">
            Anf. 107 ÅKE SANDSTRÖM (c):
          </note>
          <u who="unknown" xml:id="i-d92ad2dff4e60198-6">
            <seg xml:id="i-0cf2e4725fe6ad6f-0">
              Fru talman! I den svenska skogspolitiken har jag utgått från
              att vi är i stort sett överens om de grova riktlinjerna. Vi är
              överens om att vi ska ha frihet under ansvar och att vi ska ha
              två jämställda mål. När man hör på inledningen av debatten om
              detta motionsbetänkande får man en känsla av att det är fel på
              det allra mesta, men så är det inte.
            </seg>
            <seg xml:id="i-be1f2bd45c5c79e0-0">
              Vi tog ett skogspolitiskt beslut här i höstas. En skogspolitik
              i takt med tiden tycker jag är ett lysande namn. Det visar att
              vi behöver justera och anpassa skogspolitiken till rådande förhållanden.
              Jag studerade det särskilt noga i går kväll och fann då att det
              fanns 45 reservationer från vänstersidan till den skogspolitiken.
              Man var överens om en reservation, och det var den som handlade
              om ökade sanktioner mot den enskilde om han eller hon bryter mot
              gällande lagstiftning.
            </seg>
            <seg xml:id="i-912c4a9cac81bc3e-0">
              Fru talman! I detta betänkande behandlas ett antal motioner som
              det finns en hel del matnyttigt i. Låt mig först konstatera att
              användningen av skogsråvaran har ökat markant de senaste tio åren
              det är helt otroligt. Det är energisortimentet som har ökat mest.
              År 2009 passerades en milstolpe i detta land då vi för första
              gången kunde konstatera att biobränslena sammantaget stod för
              mer energi än vattenkraften och kärnkraften tillsammans. Det är
              verkligen en milstolpe.
            </seg>
            <seg xml:id="i-d13879cad43d989b-0">
              Då är frågan: Behövs det, som man säger i en reservation, verkligen
              en utredning om vad vi ska använda vår skogsråvara till? Knappast!
            </seg>
            <seg xml:id="i-1ab612de535c05f5-0">
              I den översyn och skogsutredning som jag deltog i, som leddes
              av den förra vänsterpartiledamoten Maggi Mikaelsson, konstaterade
              även hon att marknaden måste få avgöra till vad och hur vi ska
              använda vår skogsråvara. Jag delar den uppfattningen. Någon planekonomi
              tror jag inte är aktuell inom skogens område heller.
            </seg>
            <seg xml:id="i-36a08e3b7948383a-0">
              Fru talman! Då det gäller behovet av ökade skogsvårdsinsatser
              delar jag reservanternas uppfattning att det behövs stora röjningsinsatser.
              Det har blivit klart bättre de senaste tre åren, och det är viktigt
              för att nå en ökad tillväxt i skogen. Alla som har insikter i
              skogsbruk vet att det är kopplat till de ekonomiska realiteterna.
              Det görs ökade skogsvårdande insatser i skogen i tider av bättre
              konjunkturer. Så har det varit under alla år.
            </seg>
            <seg xml:id="i-e2bd82e7e17f14a5-0">
              De här insatserna betonas också i regeringens skogsproposition.
              De övriga insatser som behövs är bättre förädlat plantmaterial,
              utvecklade försök med nya trädslag liksom även dikning och gödsling
              inom ramen för gällande miljölagstiftning och på lämpliga marker.
            </seg>
            <seg xml:id="i-6efbcfa72f1cba11-0">
              Här i kammaren har också berörts behovet av ytterligare skyddad
              skogsmark, och vi tog ett beslut 2001 som är på väg att uppfyllas.
              Det fattas en del, och jag kan inte säga exakt hur mycket som
              fattas. Jag tror att vi kommer att vara väldigt nära att nå målet
              innan detta år är slut.
            </seg>
            <seg xml:id="i-395ff3a4643f82aa-0">
              Som Ann-Kristine Johansson nämnde har försöksverksamheten med
              friare former för att finna vägar och framför allt minska motståndet
              mot att skydda skog äntligen kommit i gång. Jag är själv kritisk
              mot att det har tagit så lång tid att komma i gång. Det ska bli
              intressant att följa hur vi kan nå friare former. Jag kommer själv
              från det län som har haft det största motståndet mot reservatsbildningar
              av alla län i landet, och det har varit en väldigt intensiv debatt.
            </seg>
            <seg xml:id="i-879aecad7a2cd477-0">
              Fru talman! Jag har förstått att frågan om uppdragsverksamheten
              har engagerat väldigt mycket. Om man tittar på verkligheten ute
              i landet jag sitter själv i ett skogligt sektorsråd ser man att
              de hittillsvarande besluten inte har lett till någon stor, katastrofal
              utveckling. Det handlar om ett tiotal tjänster i ett så stort
              skogslän som Västerbotten.
            </seg>
            <seg xml:id="i-baa708674682f8d8-0">
              Frågan vi ska ställa oss generellt är om statliga myndigheter
              ska operera på en konkurrensutsatt marknad när det finns företag
              i bygden som jobbar med planläggning och projektering med skogsbilvägsbyggnader.
              Ska i första hand en statlig myndighet göra det när vi har ekonomiska
              föreningar som jobbar med att ta fram skogsbruksplaner? Jag ställer
              bara frågan och hoppas att alla som har insikter kommer att svara
              på den.
            </seg>
            <seg xml:id="i-e5d83b582d3922c0-0">
              Ola Sundell berörde frågan om hyggesfritt skogsbruk eller kontinuitetsskogsbruk.
              Där pågår sedan många år en omfattande forskning, och jag känner
              en av de mest berömda forskarna på området. Men det är ingalunda
              enkelt att säga att det är detta som är det allena saliggörande.
              Tvärtom är det bevisat att det inte går att klara det i hela landet.
              Det går inte heller att ha det på alla marker och använda det
              för alla trädslag.
            </seg>
            <seg xml:id="i-e7402fabde7b6db4-0">
              Det var kommentarer till några motioner. Jag ska för tids vinnande
              inte gå in närmare på de övriga motionerna utan yrkar bifall till
              förslagen i föreliggande betänkande och avslag på reservationerna.
            </seg>
          </u>
          <note type="speaker" xml:id="i-fb2eb32bb39128cf-0">
            Anf. 108 ANN-KRISTINE JOHANSSON (s) replik:
          </note>
          <u who="ann-kristine_johansson_22de95" xml:id="i-e24827bba5315d0e-1">
            <seg xml:id="i-2afdad7da3fadbb4-0">
              Fru talman! Det är alltid intressant och roligt att lyssna på
              Åke Sandström. Och jag måste säga att vi nog är rätt så överens
              om mycket, inte minst om röjningsbehovet som både du och jag ser.
            </seg>
            <seg xml:id="i-1a17703c95881d5d-0">
              Jag sitter i ett sektorsråd i region Svea i Skogsstyrelsen och
              har också inblick i bland annat detta med uppdragsverksamheten,
              och det är viktigt och intressant.
            </seg>
            <seg xml:id="i-553ddb4163dad186-0">
              Det jag vill fråga är hur Åke Sandström ser på Skogsstyrelsens
              möjligheter framöver att utföra sina myndighetsuppdrag och se
              till att lagen efterföljs med de ökade uppdrag som har kommit
              från regeringen till Skogsstyrelsen men utan mer resurser till
              dem. Hur ser du på möjligheten för dem att utföra allt det som
              vi egentligen ställer krav på ska följa med lagen?
            </seg>
            <seg xml:id="i-a4e8c07b27afa553-0">
              Jag vill också ställa en fråga om uppdragsverksamheten. Förut
              hade vi något som hette Gröna jobb inom Skogsstyrelsen. Nu har
              jag förstått att regeringen vill ha något liknande, fast nu heter
              det Lyftet. Vad är skillnaden mellan Gröna jobb och Lyftet? Och
              vad har ni för syn på uppdragsverksamhet? Ena gången säger ni
              att Skogsstyrelsen inte ska hålla på med uppdragsverksamhet, nästa
              gång säger ni att Lyftet är bra.
            </seg>
            <seg xml:id="i-9581b077bd39b43e-0">
              Det var mina två frågor.
            </seg>
          </u>
          <note type="speaker" xml:id="i-d54376869a0e01b5-0">
            Anf. 109 ÅKE SANDSTRÖM (c) replik:
          </note>
          <u who="unknown" xml:id="i-d92ad2dff4e60198-7">
            <seg xml:id="i-127916326a6bcb23-0">
              Fru talman! Vi är säkert överens om detta med röjningsbehovet,
              som du också sade, Ann-Kristine Johansson. Det är ingen tvekan
              om att det behövs mer pengar till Skogsstyrelsen för att förbättra
              rådgivningen. Det är inte så länge sedan som vi motionerade om
              det från Centerpartiets sida. Den senaste tidens konjunktur har
              inte gjort det möjligt att utöka det kontot, men det är ingen
              tvekan om att det behövs. Som sagt, i en god konjunktur är det
              också lättare att få i gång röjningen.
            </seg>
            <seg xml:id="i-444e5b2ba87552f3-0">
              Det är min personliga uppfattning att Skogsstyrelsen måste prioritera
              sin lagtillsyn och sitt rådgivningsansvar. Det är viktigt, och
              det är viktigt att alla människor behandlas lika i det sammanhanget.
              Man har med nya metoder, med flygbildstolkning och liknande, nått
              väldigt mycket längre, och det har blivit en mer rationell kontroll
              av gjorda insatser.
            </seg>
            <seg xml:id="i-5eb03ed764ef5431-0">
              När det gäller uppdragsverksamheten är det skillnad om jag gör
              angelägna arbetsmarknadspolitiska insatser eller om jag är ute
              och konkurrerar med företag på en konkurrensutsatt marknad, som
              med planläggning och projektering av vägar.
            </seg>
            <seg xml:id="i-51ebc3bd35c5557f-0">
              Lyftet är ju helt nytt, och jag ska erkänna att jag inte i detalj
              kan jämföra det med de gröna jobben. Vad jag vet från tiden med
              de gröna jobben är att de blev kolossalt dyra per dagsverke, men
              det är något som är passerat nu.
            </seg>
          </u>
          <note type="speaker" xml:id="i-5234e67138134679-0">
            Anf. 110 ANN-KRISTINE JOHANSSON (s) replik:
          </note>
          <u who="ann-kristine_johansson_22de95" xml:id="i-e24827bba5315d0e-2">
            <seg xml:id="i-85a930334515a473-0">
              Fru talman! Det är bra det som Åke Sandström säger om att Skogsstyrelsen
              behöver mer resurser. Ja, så är det om Skogsstyrelsen ska kunna
              utföra lagtillsynen med alla de nya kraven från regeringen, för
              lagtillsynen är ju det viktigaste. Då kanske man skulle ha funderat
              på att i stället för att sänka skatten ge en del av den resursen
              till Skogsstyrelsen.
            </seg>
            <seg xml:id="i-d4584c627ad4dc48-0">
              Gröna jobb var en fantastisk åtgärd för alla långtidsarbetslösa
              som kunde få möjlighet att utföra väldigt intressanta och bra
              uppdrag i skogen, inte minst inventering av fornlämningar. Det
              är en stor brist i dag. Vi vet inte var i skogen alla fornlämningar
              finns, och en del blir sönderkörda när det inte görs en inventering.
              Det skulle behövas.
            </seg>
            <seg xml:id="i-3f84f9173b770f60-0">
              Det ska bli intressant att följa Lyftet. Egentligen tror jag
              att ni bara har bytt namn, att det är Gröna jobb fast ni kallar
              det för Lyftet i stället, som det ser ut.
            </seg>
            <seg xml:id="i-caa4a8150fe40718-0">
              En sista fråga gäller biologisk mångfald och om att nå målen.
              Vad jag förstår är man långt ifrån att nå målen under året när
              det gäller både biotopskydd och naturvårdsavtal. Kommer ni att
              tillföra mer resurser så att Skogsstyrelsen kommer att kunna se
              till att både biotopskydd och naturvårdsavtal kommer att uppfyllas?
            </seg>
          </u>
          <note type="speaker" xml:id="i-17edb8d1aa846a90-0">
            Anf. 111 ÅKE SANDSTRÖM (c) replik:
          </note>
          <u who="unknown" xml:id="i-d92ad2dff4e60198-8">
            <seg xml:id="i-b534d16bad8bf18e-0">
              Fru talman! Jag besvarar den sista frågan först. Den stora och
              kostsamma delen är naturvårdsområdena. Där har det tillförts,
              som Ann-Kristine Johansson säkert känner till, en betydande areal
              genom att Fastighetsverket och Sveaskog har överfört närmare bestämt
              147 000 hektar till naturvårdsområden.
            </seg>
            <seg xml:id="i-cdafa5ba67280cad-0">
              Frågan om naturvårdsavtal och biotopskydd kan jag inte svara
              på. Jag vill inte heller föregripa budgetpropositionen i april
              om den delen totalt sett.
            </seg>
            <seg xml:id="i-a7a148f9fa99a509-0">
              Jag vill heller inte ge mig in på att blanda ihop sänkt skatt
              med uppdragsverksamheten i Skogsstyrelsen. Det vore lite fjärran.
              Men jag kan konstatera att jobbskatteavdraget i näringsverksamheten
              har haft stor betydelse även i skogsbygderna. Den saken är fullständigt
              klar.
            </seg>
            <seg xml:id="i-ac4a962363155525-0">
              Vi får jobba vidare på detta och hoppas att vi här i kammaren
              har en samsyn om skogens utomordentligt stora betydelse. Den har
              som sagt stor betydelse, och vi måste jobba gemensamt för att
              slå vakt om dess värde, inte minst ur klimatsynpunkt.
            </seg>
          </u>
          <note type="speaker" xml:id="i-34fde5319ee85eff-0">
            Anf. 112 IRENE OSKARSSON (kd):
          </note>
          <u who="christina_oskarsson_258320" xml:id="i-38955624c414fd13-0">
            <seg xml:id="i-4b8337ef17c65edf-0">
              Fru talman! Med risk för att bli lite allmänfilosofisk efter
              de goda kolleger som har lyft fram mycket av det som står i motionsbetänkandet
              som vi behandlar i dag kan jag börja med att säga att skogen är
              en av våra viktigaste naturresurser. Den är förnybar. Därför kräver
              den ett särskilt ansvarstagande och ett förvaltarskap som ser
              över lång tid.
            </seg>
            <seg xml:id="i-a421d618ae245c55-0">
              Det går inte att i frågan om skog ha perspektivet några år eller
              en mandatperiod; det handlar om decennier och århundraden. Här
              gäller bokstavligt det gamla uttrycket att en sår och någon annan
              skördar. Det är få som har möjligheten att vara med om att både
              plantera träd och avverka dem under sin livstid.
            </seg>
            <seg xml:id="i-9a92941ffa0046b1-0">
              Skogen är källan för många produkter. Den rödgröna alliansen
              i opposition tycks konstatera att strategier, program och dokument
              kan lösa det mesta. Jag tror dock att vi kan konstatera, precis
              som Ola Sundell gjorde tidigare, att vi har de frågorna klara
              för oss utan både strategier och dokument.
            </seg>
            <seg xml:id="i-65a4b7841356ea2d-0">
              Skogen behövs till drivmedel, förpackningar, hus, möbler, värme
              med mera. Tekniska framsteg kommer att göra att vi i en snar framtid
              kan se nya användningsområden för träfiber som vi i dag inte har
              en aning om. Det kommer alltså att bli viktigt hur vi hushållar
              med denna råvara så att rätt träslag, rätt kvalitet och rätt del
              av träden används till rätt saker. Och det är precis det som den
              skogspolitiska propositionen som kammaren debatterade för ett
              antal månader sedan tar upp och har gett förutsättningarna för.
              Både i den propositionen och i forskningspropositionen lyftes
              vikten av att hitta nya trädslag, nya förhållningssätt, nya strukturer
              och nya produktionsmetoder fram och att vi försöker med både det
              som ska gödslas och det som inte ska gödslas som skogsmark. Vi
              ska till och med försöka se hur vi kan hitta nya trädslag med
              genmodifikation. Gentekniknämnden har faktiskt behandlat ett sådant
              ärende i dag nu ler Tina Ehn och vi var rörande överens i nämnden
              om detta försök.
            </seg>
            <seg xml:id="i-4b1dade83f179c23-0">
              Vi måste kunna se hur vi på ett bra sätt kan möta de klimatutmaningar
              vi står inför, oavsett om vi har skapat dem själva eller inte
              därom må en del tvista. Vi måste ta itu med frågan och hitta det
              förnybara angreppssättet, det som ger en hållbar energiutveckling
              för framtiden.
            </seg>
            <seg xml:id="i-88841bb90949e63b-0">
              Det är viktigt att det som görs har näringen med sig. Hur får
              man det? Jo, genom att göra precis som regeringen har gjort, nämligen
              öka kunskapen med mera. Här slår en del av motionerna som står
              i betänkandet in öppna dörrar. Att vara kunskapsförmedlare och
              brobyggare mellan skogsägare, näring, naturvård, fritidsintressen
              med mera är Skogsstyrelsens första, viktigaste och mest avgörande
              roll.
            </seg>
            <seg xml:id="i-dbba9762424636fe-0">
              Skogsstyrelsen kan med de beslut som är tagna fokusera på uppgiften
              att i samverkan med forskningen få ut kunskap framför allt till
              våra skogsägare. Kunniga skogsägare är nämligen förutsättningen
              för ett fungerande skogsbruk och en fungerande skogsnäring.
            </seg>
            <seg xml:id="i-92dc5759f7dd858d-0">
              De satsningar som regeringen gjort är tydliga med att markera
              miljöns viktiga roll, men de gäller också produktionens viktiga
              roll. Här har vi äntligen hittat en balans i och med det som alliansregeringen
              sett till att vi har fått besluta här i kammaren.
            </seg>
            <seg xml:id="i-9bba211fcf6cb8e1-0">
              Skydd av skogsmark är viktigt, men det kräver som sagt kunskap
              hos skogsägaren. Där står Kometprogrammet för en viktig pusselbit
              men inte den enda. Kollegerna har redan nämnt vad som har gjorts
              från Sveaskog, Fortifikationsverket med flera aktörer. Jag är
              själv medlem i en organisation som jag förväntar mig mycket av,
              nämligen Svenska kyrkan som är en stor markägare som måste ta
              sitt ansvar.
            </seg>
            <seg xml:id="i-bee8069d86dbd62e-0">
              Det är viktigt att vi skyddar skogen, eftersom den är värdefull.
              Alltså är det viktigare med kvalitet än med arealmått. Det är
              viktigare att vi skyddar den skyddsvärda skogen än att vi räknar
              hektar. I motsats till oppositionen tror jag att vi, precis som
              miljöministern sade i debatten, med hjälp av det som har gjorts
              av andra aktörer kommer att komma i närheten av att uppfylla målet.
            </seg>
            <seg xml:id="i-f8a79cd31f60e476-0">
              Det är viktigt att vi främjar näringsverksamheten. Skogsstyrelsen
              ska inte ägna sig åt det entreprenörer kan ägna sig åt. Men som
              Ann-Kristine Johansson sade står det att där sådana inte finns
              får Skogsstyrelsen göra jobbet. Det är dock självklart att vi
              ska se till att vi har näringsidkare som kan bedriva en verksamhet
              som gör att vår glesbygd och landsbygd kan leva på egenföretagarnas
              villkor och också generera kringarbetstillfällen.
            </seg>
            <seg xml:id="i-6cd60c7172951650-0">
              Skogsstyrelsen ska ägna sig åt att vara just den myndighet som
              Ann-Kristine Johansson efterlyste. Den ska följa upp att vi har
              en god skogsproduktion och en god kunskapsnivå hos våra skogsägare.
              Då tror jag, fru talman, att vi får skogsägare som tar ansvar
              och ser till att gallring med mera fungerar och använder den metod
              som är lämplig för området.
            </seg>
            <seg xml:id="i-89f99aa0e6e42168-0">
              Jag tror också, med förlov sagt, att vilka skogsavverkningsmetoder
              vi ska använda är en lärdomens resa att göra. En återgång till
              de gamla metoderna är inte det rätta, utan vi ska hitta nya. Det
              läggs, som Åke Sandström sade, stora forskningsresurser på detta
              i dag.
            </seg>
            <seg xml:id="i-4b3be73a2aeffac1-0">
              Vi ska hitta nya metoder för att vårda de skogar som behöver
              det på ett särskilt sätt, men vi ska ha ett effektivt välfungerande
              skogsbruk. Det har vi, fru talman, tack vare det regeringen har
              gjort.
            </seg>
          </u>
          <note xml:id="i-0af6a189981ac260-0">
            Jag yrkar bifall på utskottets förslag i betänkandet och avslag
            på samtliga motioner.
          </note>
          <note type="speaker" xml:id="i-e6da87ff8359e48a-0">
            Anf. 113 NINA LARSSON (fp):
          </note>
          <u who="nina_larsson_c91cec" xml:id="i-e93d83eff4816771-3">
            <seg xml:id="i-8b8432d98d8f63de-0">
              Fru talman! Skogen kan rädda jorden detta ur ett ekologiskt,
              ekonomiskt, socialt och klimatrelaterat perspektiv. Frågor om
              avskogning, tillväxtpotential, bioenergi och biologisk mångfald
              står numera i fokus. Hela 70 procent av den biologiska mångfalden
              ryms i världens skogar.
            </seg>
            <seg xml:id="i-693d9f761fa92673-0">
              I takt med den ökade insikten om växthuseffekten och jordens
              temperaturhöjning har skogens betydelse lyfts fram. Det är av
              detta skäl som avskogningen i stora delar av världen får så allvarliga
              konsekvenser.
            </seg>
            <seg xml:id="i-ca7a5e410d733f29-0">
              Enligt FAO:s statistik har vi globalt en nettoförlust på 70 miljoner
              hektar skog per år eller 200 kvadratkilometer per dag. FN:s klimatpanel
              bedömer att utsläppen genererade av avskogningen 2007 uppgick
              till knappt 2 miljarder ton koldioxid, vilket är mer än EU:s totala
              utsläpp av växthusgaser.
            </seg>
            <seg xml:id="i-4278aec76602371d-0">
              Tio länder förfogar över 80 procent av världens primära naturskog.
              Av dessa stod Indonesien, Mexiko, Papua Nya Guinea och Brasilien
              för de största avverkningarna.
            </seg>
            <seg xml:id="i-19a50a2c885ffd70-0">
              Det är av största vikt att åtgärder koncentreras till de tropiska
              skogarna på grund av dessa skogars globala påverkan på klimatet
              och på den biologiska mångfald som finns där.
            </seg>
            <seg xml:id="i-697f2d07c6e3db49-0">
              Med tanke på den omfattande illegala avverkning som finns världen
              över är det positivt att Sverige under ordförandeskapet i EU fick
              ett genombrott i och med införandet av certifiering av timmer.
              Det är ett viktigt steg i kampen för att rädda den värdefulla
              tropiska regnskogen.
            </seg>
            <seg xml:id="i-1ce523bea217e326-0">
              I dagens betänkande om skogspolitik lyfts bland annat behovet
              av forskning fram. Folkpartiet och alliansen har gjort Sverige
              till en forskningsnation. I forskningspropositionen Ett lyft för
              forskning och innovation satsas forskningsmedel på exempelvis
              produktionsmetoder, skogsföryngring, skogsskötselmetoder och konsekvenser
              av ökat uttag av biomassa. Bland annat bedrivs också forskning
              om kontinuitetsskogsbruk vid SLU.
            </seg>
            <seg xml:id="i-8b88ae1de93141a7-0">
              Vi i Folkpartiet har i egna rapporter tidigare framfört behovet
              av forskning för att utröna de skador som kan uppstå i skogen
              på grund av ett ändrat klimat. Denna fråga tas upp ännu mer utförligt
              upp i klimatpropositionen. Det är viktigt att få mer kunskap om
              effekterna på ekosystemen för att kunna möta de behov som klimatförändringarna
              skapar.
            </seg>
            <seg xml:id="i-73afbe1bd803c3fc-0">
              I detta sammanhang är det viktigt att påpeka värdet av att vi
              avsätter skyddsvärd skogsmark i norr och söder, att privatägda
              och bolagsägda skogar vårdas och brukas på ett bra sätt och att
              gammelskog och fjällnära skog skyddas.
            </seg>
            <seg xml:id="i-506d89b902aedf0b-0">
              Vi har ett stort ansvar och ett åtagande att leva upp till konventionen
              om biologisk mångfald. Det gäller inte minst ett år som detta,
              biodiversitetens år. Då förväntas konventionen också uppfyllas.
              Stora ansträngningar kommer att krävas globalt för att rädda den
              biologiska mångfalden. När det gäller Sverige verkar det glädjande
              nog som om vi också kan klara delmålet Levande skogar.
            </seg>
            <seg xml:id="i-568d175189734641-0">
              Regeringen återkommer i miljömålspropositionen till vissa av
              de frågor som rör skydd av värdefulla skogsmarker.
            </seg>
          </u>
          <note xml:id="i-39b044964544edbf-0">
            Fru talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note xml:id="i-4a8b14f4e3435788-2">
            Överläggningen var härmed avslutad.
          </note>
          <note xml:id="i-68506d4975d23a29-0">
            9 § Ändring i lagen om luftfartsskydd
          </note>
          <note xml:id="i-ceb2ad5455b59d70-4">
            Föredrogs
          </note>
          <note xml:id="i-0df51490bd02b3b2-1">
            Andre vice talmannen konstaterade att ingen talare var anmäld.
          </note>
          <note xml:id="i-165da1c5dcfda32c-0">
            10 § Forskning och forskarutbildning
          </note>
          <note xml:id="i-ceb2ad5455b59d70-5">
            Föredrogs
          </note>
          <note type="speaker" xml:id="i-0a1cd6c42ce892c7-0">
            Anf. 114 THOMAS STRAND (s):
          </note>
          <u who="thomas_strand_a4f0e0" xml:id="i-303017691e59fdf6-0">
            <seg xml:id="i-1dd6fe18c585e5cd-0">
              Fru talman! Sverige ska vara möjligheternas land, ett jämlikt
              Sverige med full sysselsättning, stark ekonomi och möjlighet för
              alla att leva ett rikare liv. I möjligheternas Sverige ska människor
              känna sig trygga och ta nya språng i livet och det många gånger.
            </seg>
            <seg xml:id="i-0881e74f6ae2258c-0">
              I dag händer något annat. Sverige är fortfarande ett bra land
              att leva i, men fler och fler möter stängda dörrar. Det finns
              för få jobb att söka, och ungdomsarbetslösheten är en av Europas
              högsta. Inte alla barn får möjlighet att vinna nya kunskaper i
              skolan. Ojämlikheten i vården växer. Ekonomin går med underskott
              när skatten sänks med lånade pengar. Klyftorna mellan människor
              ökar.
            </seg>
            <seg xml:id="i-0cf856eedf52197b-0">
              Måste det vara så? Nej, det är klart att det inte måste.
            </seg>
            <seg xml:id="i-5e8e642624df9573-0">
              Vi socialdemokrater vill vända utvecklingen. Vi vill välja en
              annan färdriktning. Vi vill investera i klimatsmarta lösningar,
              i bostäder, i infrastruktur och inte minst i forskning och utbildning.
            </seg>
            <seg xml:id="i-b70fe4a4a6093e60-0">
              I möjligheternas Sverige är det synnerligen viktigt med en strategisk
              forskningspolitik. Sverige ska vara en ledande kunskaps- och forskningsnation.
              Vi ska ha en långsiktig forskningsstrategi som bidrar till en
              ekologiskt hållbar utveckling och som samtidigt stärker svenska
              företag och leder till fler företag och nya jobb. Fler jobb betyder
              bättre ekonomi. Då kan vi höja kvaliteten i sjukvården och skolan
              och minska de ökande klyftorna.
            </seg>
            <seg xml:id="i-0e738c19c9f4fbf3-0">
              Lika viktigt är att forskningen främjar ett öppet och demokratiskt
              samhälle. Forskning vidgar tanken och perspektiven samt ökar förståelsen
              och samspelet människor emellan. Forskningen ska stå i människans
              tjänst för ett solidariskt och rättvist samhälle.
            </seg>
            <seg xml:id="i-6f02f298a9a1b02b-0">
              Fru talman! Det är nästan exakt ett år sedan vi här i kammaren
              förde en stor debatt om forskningspolitiken. Då riktade vi socialdemokrater
              kritik mot den borgerliga regeringens forskningspolitik i vissa
              centrala delar. I det utskottsbetänkande som vi diskuterar i dag
              återkommer jag med denna kritik. Jag vill nu utifrån våra reservationer
              säga några ord om den avgörande skillnad som föreligger mellan
              vår forskningspolitik och den borgerliga regeringens.
            </seg>
            <seg xml:id="i-d186e1fc470867d0-0">
              För det första anser vi att regeringens forskningspolitik är
              företagsfrånvänd genom att inte involvera näringslivet i särskilt
              strategiska branscher. Vi beklagar starkt att regeringen har avskaffat
              de framgångsrika branschprogrammen, alla utom fordonsprogrammet.
              Det var program som var uppskattade av näringslivets parter och
              som utvecklats tillsammans med branscherna. Det handlade om program
              för flyg- och rymdindustrin, metallurgi, fordon, skog och trä,
              läkemedel, bioteknik samt IT och telekommunikation. Denna företagsnära
              forskning med en nationell samordning där branschorganisationer,
              enskilda företag och fackliga organisationer medverkat har varit
              mycket framgångsrik.
            </seg>
            <seg xml:id="i-169e6d46817750b6-0">
              Vi socialdemokrater beklagar den borgerliga regeringens ointresse
              för strategiska forskningssatsningar tillsammans med näringslivet.
              Regeringens tydliga nedprioritering av detta arbete riskerar att
              få allvarliga konsekvenser för forskning, tillväxt och sysselsättning
              i Sverige. Mitt i den pågående jobbkrisen förstår vi värdet av
              sådana strategiska forskningssatsningar. Vi vill tvärt emot den
              borgerliga regeringen vidareutveckla dessa branschspecifika forskningsprogram
              samt utveckla nya branschprogram såsom tjänstesektorn, upplevelseindustrin
              och vindkraften.
            </seg>
            <seg xml:id="i-f90c515eb43482f7-0">
              För det andra tycker vi att regeringen detaljstyr forskningen
              för mycket genom att peka ut en rad enskilda forskningsområden
              ned på budgetnivå. Det underminerar den akademiska friheten, riskerar
              kvaliteten och hindrar forskningssamhället att optimera resursanvändningen
              efter sina kvalificerade bedömningar. Däremot har vi inget att
              invända mot att regeringen valt att lyfta fram medicin, teknik
              och klimat som särskilt strategiska forskningsområden. Det ligger
              i linje med den forskningspolitik som bedrivits under tidigare
              mandatperioder.
            </seg>
            <seg xml:id="i-67fc332ca24d504b-0">
              Vi ifrågasätter både lämpligheten av att detaljstyra och regeringens
              kompetens att göra det. Vi är oroliga över att detta kommer att
              göra forskningspolitiken mindre långsiktig och mer sårbar. Vi
              föreslår därför att forskningsfinansiärerna får ett betydligt
              större utrymme för prioriteringar inom de utpekade strategiska
              forskningsområdena.
            </seg>
            <seg xml:id="i-8f08beed5143769d-0">
              För det tredje väcker regeringens resursfördelningssystem frågor
              och riskerar att styra resurser mellan olika lärosäten och fakulteter
              på ett sätt som hindrar kvalitetsutveckling och kan tvinga fram
              interna omprioriteringar på grunder som inte är vetenskapligt
              motiverade. Det är bra att en del av fakultetsanslagen tilldelas
              efter kvalitetskriterier, men det är mycket svårt att överblicka
              konsekvenserna av regeringens nyss genomförda fördelningsmodell.
              Systemet måste trots allt beskrivas som inte fullt ut transparent.
              Det är uppenbart att regeringens system för fördelning av resurser
              systematiskt missgynnar vissa lärosäten och inriktningar. Vi är
              oroliga för att det kraftigt kommer att missgynna forskningen
              vid de yngsta universiteten.
            </seg>
            <seg xml:id="i-0d9bc5c27481aa43-0">
              Vid debatten för ett år sedan kritiserade vi regeringens modell
              för viktning av citeringar inom olika vetenskapsområden. Döm om
              vår förvåning när regeringen efter knappt ett dygn meddelade att
              den nyss beslutade modellen, som ännu inte trätt i bruk, skulle
              utvärderas och förfinas. Trots att Vetenskapsrådet presenterat
              en förfinad modell fortsätter regeringen att använda den gamla.
              Med tanke på Vetenskapsrådets bedömning att man måste fortsätta
              att utveckla modellen upprepar vi vårt krav på att denna resursfördelningsmodell
              måste utvärderas noggrant för att vi ska kunna försäkra oss om
              att utformningen premierar kvalitetsstärkande åtgärder på ett
              sätt som inte systematiskt missgynnar vissa typer av lärosäten.
              Vi föreslår därför, tillsammans med Vänsterpartiet och Miljöpartiet,
              en kontrollstation 2010 eller 2011 som ska utvärdera systemet
              och kunna besluta om eventuella förändringar.
            </seg>
            <seg xml:id="i-fbe8467189a442c5-0">
              För det fjärde sviker regeringen unga forskare genom att passa
              i frågan om forskarnas villkor, vilket är anmärkningsvärt med
              tanke på att en framgångsrik forskningspolitik inte är möjlig
              utan en genomtänkt politik för forskare. Om en akademisk karriär
              efter disputation inte är möjlig och attraktiv för våra mest lovande
              studenter kommer förutsättningarna för svensk forskning att försvagas.
              Trots att forskarkåren står inför ett massivt generationsskifte
              gör regeringen knappast några insatser för att tillgodose behovet
              på återväxt. Vi vill stärka doktorandernas sociala situation genom
              att göra doktorandtjänsterna mer lika regelrätta anställningar.
            </seg>
            <seg xml:id="i-37228f78836c50ad-0">
              Fru talman! Samarbete är en förutsättning för att ett litet land
              som Sverige ska klara att hävda sig i den internationella konkurrensen.
              Vi vill därför fortsätta att utveckla det nära samarbetet mellan
              statsmakten, forskningsråden och övriga forskningsfinansiärer,
              lärosäten, näringsliv och fackliga organisationer som präglat
              den forskningspolitiska utvecklingen under de tidigare mandatperioderna.
              Vi behöver också mer av samhällsvetenskaplig och humanistisk forskning
              för att förstå skeenden, utvecklas tillsammans som människor och
              se globaliseringens möjligheter. Vi menar att kunskapsutvecklingen
              måste innehålla fler, inte färre, perspektiv för att rätt kunna
              tackla både grundforskningens och den tillämpade forskningens
              utmaningar.
            </seg>
            <seg xml:id="i-d21835d5313f6c04-0">
              Vi måste också bli mer aktiva på den globala arenan eftersom
              forskningen blir alltmer internationell. Vi måste vara där forskningsgenombrotten
              sker. Vi måste bli bättre på att rekrytera internationella forskare
              till Sverige, och vi måste investera i mer infrastruktur, för
              då lägger vi en god grund för internationella samarbeten och utländskt
              forskningskapital.
            </seg>
            <seg xml:id="i-19ab12288bf18c44-0">
              Det är av största betydelse vilken inriktning forskningspolitiken
              har. Vi i den rödgröna oppositionen vill bedriva en forskningspolitik
              som ger människor och samhälle utvecklingsmöjligheter för framtiden.
              Forskningspolitiken ska ge svensk forskning förutsättningar att
              säkerställa excellens, kvalitet och långsiktighet. Det ger en
              god förutsättning för möjligheternas Sverige.
            </seg>
            <seg xml:id="i-7a7d612e222834d0-0">
              Fru talman! Vi socialdemokrater står bakom alla våra reservationer,
              men för tids vinnande yrkar jag bifall till reservationerna 2
              och 6.
            </seg>
          </u>
          <note type="speaker" xml:id="i-838753bcd584f749-0">
            Anf. 115 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-9421ff9a6933eb3b-1">
            <seg xml:id="i-54f95d1c19283dcb-0">
              Fru talman! För tids vinnande yrkar jag bifall endast till reservationerna
              2 och 6, men självklart står jag bakom samtliga reservationer
              från Vänsterpartiet.
            </seg>
            <seg xml:id="i-0c3968e0e05b0fd6-0">
              När det gäller detaljstyrningen tycker vi i Vänsterpartiet, Socialdemokraterna
              och Miljöpartiet att regeringen har gått för långt när det handlar
              om vilka områden inom framför allt medicin, teknik och klimat
              som ska omfattas av de strategiska satsningarna. Vi ifrågasätter
              både lämpligheten att göra så pass omfattande ingripanden inom
              de utpekade områdena och regeringens kompetens att hantera detta.
            </seg>
            <seg xml:id="i-e816a3e70337b2c0-0">
              Vi är oroliga över att denna forskningspolitik, som är mindre
              långsiktig och mer sårbar för enskilda intressen, saknar förmåga
              att se till hela landets utveckling. Vi föreslår därför att forskningsfinansiärerna
              får ett betydligt större utrymme för prioriteringar inom de utpekade
              strategiska huvudområdena.
            </seg>
            <seg xml:id="i-b53758d0e6e97044-0">
              Fru talman! Det finns en stark oro bland studentkårerna runt
              om i landet samt universitet och högskolor för att humaniora och
              samhällsämnena har fått ta stryk till följd av högerregeringens
              beslut angående resurstilldelningen. Vi är medvetna om att vikten
              av de flesta humanistiska ämnena liksom konsten och litteraturen
              måste motiveras på ett helt annorlunda sätt. Vi anser att det
              är nödvändigt att göra en omprioritering inom utbildning och forskning.
              Humanistisk forskning och utbildning på alla nivåer måste stärkas.
              Att humaniora har nedprioriterats under de senaste decennierna
              framgår tydligt av en rapport från Institutet för studier av utbildning
              och forskning.
            </seg>
            <seg xml:id="i-9433e594eecf6318-0">
              Högerregeringens forskningspolitik riskerar att förvärra situationen
              eftersom den humanistiska forskningen missgynnas av de nya kriterierna
              för fördelning av forskningsresurserna.
            </seg>
            <seg xml:id="i-6f3f655aee844d55-0">
              Vänsterpartiet föreslår därför en satsning på humanistisk forskning.
              Det framgår av vår budgetmotion som vi lade fram under hösten.
              Vi anser att 250 miljoner kronor av totalt 1 800 miljoner kronor
              från de av regeringen föreslagna strategiska forskningsområdena
              ska ha omfördelats till 2012.
            </seg>
            <seg xml:id="i-11e82e600e1fdf26-0">
              Fru talman! Vi i Vänsterpartiet är oroade över regeringens delvis
              fientliga inställning till genusforskning. Genusforskningen ses
              fortfarande som en suspekt verksamhet som pågår vid sidan av den
              traditionella vetenskapliga forskningen. Sanningen är att genusforskningen
              i Sverige har bidragit till att utveckla samhällskritiken och
              därigenom demokratin genom analyser av maktstrukturer i samhället.
              Genom den genusforskning som har skett inom olika ämnen har nya
              frågor ställts om hur kön påverkar traditionella kunskapsområden
              och forskningsfält.
            </seg>
            <seg xml:id="i-462c81f2a430ba6d-0">
              Inom medicinen har denna forskning exempelvis inneburit många
              förbättringar när det gäller diagnoser och behandlingsmetoder.
            </seg>
            <seg xml:id="i-f25cc4feb637c1f0-0">
              Genusperspektiv på klimatforskning innebär till exempel att resurseffektiva
              insatser kan riktas mot den halva av befolkningen som står för
              den största delen av dagens överkonsumtion.
            </seg>
            <seg xml:id="i-4c5d662937a42a2f-0">
              En omfattande och fruktbar teoriutveckling har skett och sker
              där inte bara frågor som rör kön inkluderas utan även klass, sexualitet
              och etnicitet.
            </seg>
            <seg xml:id="i-47d2cade0d1bd053-0">
              Därför är det förvånansvärt att regeringen i världens mest jämställda
              land har ignorerat genusforskningen totalt i sin forskningsproposition.
              Regeringen reducerar genusforskningen till en fråga om jämställdhet,
              kvinnors hälsa, mäns våld mot kvinnor och så vidare. Det är givetvis
              ett politiskt ställningstagande eftersom borgerligheten alltid
              har förnekat att det finns en hierarkisk struktur i samhället
              oavsett om den utgår från klass, etnicitet eller kön. Den kraftiga
              kritiken i den allmänna samhällsdebatten från höger mot jämställdhetspolitik
              och feminism innefattar också ideologiska attacker mot genusforskningen.
            </seg>
            <seg xml:id="i-f40aa8dbf27fee6e-0">
              Vänsterpartiet anser därför att man ska satsa på detta forskningsområde
              och att det bör förstärkas. Vi vill därför satsa 20 miljoner kronor
              för att utlysa ytterligare tolv genusprofessurer med tillhörande
              resurser för att finansiera doktorand- och forskarassistenttjänster.
              Genusforskningen ska också stärkas med ytterligare 10 miljoner
              kronor genom ökade anslag till Vetenskapsrådet för genusforskningsprojekt.
              Detta har vi skrivit i vår budgetmotion förra hösten.
            </seg>
            <seg xml:id="i-215f1090d70ce032-0">
              Fru talman! Vi i Vänsterpartiet föreslår ett förbud när det gäller
              stipendier på forskarutbildningen. Att finansiera sina studier
              på forskarutbildningen med stipendier innebär en rad nackdelar
              för den enskilde doktoranden. En av de mer allvarliga konsekvenserna
              är att dessa doktorander inte har rätt till någon inkomstrelaterad
              ersättning vid sjukdom, föräldraledighet och arbetslöshet.
            </seg>
            <seg xml:id="i-0c5f59991b74bd30-0">
              Dessutom räknas inte stipendiefinansierade studier som överhoppningsbar
              tid av Försäkringskassan, vilket gör att dessa doktorander inte
              har någon vilande SGI. Stipendierna räknas inte heller som pensionsgrundande
              inkomst.
            </seg>
            <seg xml:id="i-2035444927dcfe08-0">
              Högskolorna har inte tecknat försäkringar för stipendiater. Stipendier
              berättigar inte heller till den automatiska övergång till doktorandtjänst
              som sker för doktorander med utbildningsbidrag när två år återstår
              av utbildningen.
            </seg>
            <seg xml:id="i-c097406e8637d624-0">
              När det gäller situationen för utländska doktorander är den ännu
              värre och villkoren mycket sämre. Därför måste regeringen tillsätta
              en utredning för att ta reda på hur doktorander med utländsk bakgrund
              egentligen har det på sina arbetsplatser här i Sverige.
            </seg>
            <seg xml:id="i-995f1a45dfca86ab-0">
              Vår bestämda mening är att stipendier inte är en acceptabel finansieringsform
              för forskarstudenter, dels med hänvisning till den sociala och
              ekonomiska otrygghet som de leder till, dels för att bristen på
              regler gör det alltför lätt att missbruka dem.
            </seg>
            <seg xml:id="i-d1e4cd5e104f6aa3-0">
              Enligt beräkningar som gjorts av Högskoleverket 2006 skulle det
              kosta 28 miljoner kronor årligen, vilket kan finansieras med de
              ökade anslagen till universitet och högskolor.
            </seg>
            <seg xml:id="i-99f892f8b8591b3c-0">
              Fru talman! Vi vill ha fler doktorandtjänster. Inom ramen för
              sin utbildning utför forskarstudenter en stor del av den forskning
              som bedrivs vid universitet och högskolor. De arbetar med andra
              ord med forskning.
            </seg>
            <seg xml:id="i-37f629ba4edc97a7-0">
              Vänsterpartiet anser därför att de bör ha samma ekonomiska och
              sociala trygghet som andra som arbetar. Vi menar vidare att det
              också ska finnas möjlighet att skapa en bättre forskarutbildning
              eftersom det ger möjlighet att ägna sig helt och fullt åt utbildningen
              och den egna forskningen.
            </seg>
            <seg xml:id="i-cc3799844f01a917-0">
              Dessutom finns det inget behov av att genom ekonomiska incitament
              skapa en konstgjord konkurrens bland doktorander. Statistiken
              är tydlig. De under 90-talet förbättrade ekonomiska förutsättningarna
              för doktorander har inneburit kortare studietid och en högre examinationsgrad
              samtidigt som kvaliteten på avhandlingarna behållits. Det är viktigt
              att se till att den kvaliteten behålls inom forskarutbildning
              och högre utbildning. Den svenska forskarutbildningen, som redan
              nu är av hög kvalitet, kommer att bli attraktivare om de studerande
              kan erbjudas en trygg tillvaro under studietiden.
            </seg>
            <seg xml:id="i-113cdbf3d6d0cf39-0">
              Jag står alltså bakom samtliga våra reservationer, men för tids
              vinnande lyfter jag fram endast reservationerna 2 och 6.
            </seg>
          </u>
          <note type="speaker" xml:id="i-6f5881beabb996f4-0">
            Anf. 116 LAGE RAHM (mp):
          </note>
          <u who="lage_rahm_ca9cb9" xml:id="i-326cfca55d958412-0">
            <seg xml:id="i-3346dc8a7f5032a1-0">
              Fru talman! I dag har vi att debattera ett motionsbetänkande
              som rör många olika forskningsfrågor. Vi i Miljöpartiet har en
              hel del reservationer, många av dem tillsammans med Socialdemokraterna
              och Vänsterpartiet.
            </seg>
            <seg xml:id="i-bb17ae204d21f514-0">
              Jag tänker inte i dag ta upp precis alla delar i reservationerna.
              I stället tänker jag gå in på en mycket viktig fråga och en viktig
              princip som också berörs i reservationerna. Det gäller hur vi
              ser på forskning och på detaljstyrningen av forskningen.
            </seg>
            <seg xml:id="i-0f8f3d363b0ef45f-0">
              Som tidigare sagts här i talarstolen har regeringen, tyvärr,
              börjat detaljstyra alltmer. Det såg vi redan i den forskningsproposition
              som lades fram för ett år sedan och som kritiserades mycket för
              detaljstyrning. Jag hoppades kanske att det var ett olycksfall
              i arbetet, att man i sin iver och tro att man vet bäst detaljstyr
              mycket och att det var en engångsföreteelse man skulle kunna se
              ett mönster i det hela. Vi i Miljöpartiet tycker att det är väldigt
              problematiskt.
            </seg>
            <seg xml:id="i-6f21ad565bb8a2f3-0">
              Frågan är hur man ser på forskning, vad man menar med akademisk
              frihet och om man vill ha en akademi något som är oerhört viktigt
              för samhället där det finns en fri forskning och där vetenskaplighet
              baseras just på att det inte är en detaljstyrning från politiker.
              Förstås baseras vetenskapligheten också på andra saker.
            </seg>
            <seg xml:id="i-2a69300eed936544-0">
              Hur menar vi att forskningen ska bedrivas? Är det fråga om en
              fabrik där man beställer produkter och får ut de produkter man
              vill ha? Och är det så att man om man inte får beställt resultat
              beställer igen men då med mer detaljerade instruktioner? Det är
              inte på det sättet vi vill ha forskningen i Sverige. Det är inte
              heller på det sättet man får en särskilt bra kvalitet inom forskning
              och vetenskaplighet. Därför skulle det vara förödande om det här
              mönstret fick fortgå.
            </seg>
            <seg xml:id="i-42ff0eb224169d12-0">
              Förutom nämnda strategiska forskningssatsningar, som i vissa
              stycken är enormt detaljerade, kan man se vidare tendenser, som
              jag tidigare nämnt. Till exempel var propositionen om lärarutbildningen
              på många punkter väldigt detaljerad. Vi har inte sett en liknande
              detaljeringsgrad i någon annan universitetsutbildning. Jag hoppas
              att vi i framtiden slipper se det och att det inte är en ny trend
              att den borgerliga regeringen vill detaljstyra alla universitetsutbildningar
              genom propositioner. Det hinns inte med före valet, men om borgarna
              mot förmodan skulle vinna valet och vi därmed skulle få se en
              fortsättning på det vore det mycket olyckligt. Jag hoppas att
              så inte blir fallet utan att det snarare är så att regeringen
              anser sig bättre lämpad att bedöma hur man bedriver en vetenskaplig
              utbildning med pedagogik och så vidare än universiteten och Högskoleverket
              är det kan man förstås anse.
            </seg>
            <seg xml:id="i-4379fe92376c7633-0">
              Ytterligare en sak som dykt upp är att vi nu har fått en situation
              där regeringen har gett ett uppdrag som gäller att göra särskilda
              utvärderingar av vissa kurser på universiteten. Självklart behöver
              alla kurser på universiteten kontinuerligt utvärderas. Men frågan
              är vilka signaler som skickas när en regering går ut och pekar
              ut specifika kurser som råkar ha namn som man tycker är allmänt
              suspekta då utan att hänsyn tas till att den vetenskapliga kvaliteten
              på kurserna mycket väl kan vara korrekt och bra.
            </seg>
            <seg xml:id="i-ece81b411237c07f-0">
              Man frågar sig om den utvärdering som görs inte är bra eller
              om det är just den utvärdering som görs av de här kurserna som
              inte är bra. Man frågar sig också om regeringen kanske är bättre
              än den egna expertmyndigheten och för den delen även de universitet
              som har inrättat kurserna på att bedöma den vetenskapliga kvaliteten.
              Vidare frågar man sig hur vi tänkt oss att i samhället ha den
              här typen av detaljerade instruktioner om specifika kurser, om
              att de ska utvärderas på ett specifikt sätt. Man kan undra vad
              som annars händer.
            </seg>
            <seg xml:id="i-4ea0457e32254aec-0">
              Det här mönstret är förstås just ett mönster. Det finns ännu
              ingen heltäckande detaljstyrning från regeringen. Det hoppas jag
              att vi alla är glada över. Men frågan är varthän man går. Ska
              vi i stället för Högskoleverket kanske ha ett Björklundsverk så
              att det blir tydligt vad man vill? Jag tror inte att det är på
              gång. Men frågan är vart vi är på väg.
            </seg>
            <seg xml:id="i-546e5f80a8a09875-0">
              Om man hade varit intresserad av att ha en betydligt bättre lärarutbildning,
              varför lägger man då så lite pengar på forskning kopplad till
              lärarutbildningen jämfört med andra utbildningar? Extremt lite
              forskningspengar finns på plats beträffande lärarutbildningen
              jämfört med hur det är med andra utbildningar. Regeringen har
              ju lagt en massa nya pengar på forskning. Men varför fanns det
              inte mer pengar på det här området om man nu är intresserad av
              att ha en god vetenskaplighet när det gäller utbildning av lärare?
              Det tycker jag hade varit rimligt.
            </seg>
            <seg xml:id="i-32f08a1dbf7573e3-0">
              Vidare kan man fråga sig om forskningen inte borde ses kopplad
              till kvaliteten i grundutbildningen. Det har lagts det vill jag
              säga väldigt mycket pengar på forskningen. Det är mycket bra.
              För detta förtjänar regeringen en eloge. Men frågan är om det
              är en vettig avvägning när man inte lägger några nya kvalitetspengar
              på grundutbildningen. I stället nöjer man sig med att omfördela
              pengar som universiteten redan haft och säga att det är kvalitetspengar.
              Frågan är om det är en rimlig hantering.
            </seg>
            <seg xml:id="i-87c062cbe52fdd0a-0">
              Mot den bakgrunden yrkar jag bifall till reservationerna 2 och
              6, men givetvis står vi i Miljöpartiet bakom samtliga våra reservationer.
            </seg>
          </u>
          <note type="speaker" xml:id="i-a935e384f7f0cb81-0">
            Anf. 117 SOFIA LARSEN (c):
          </note>
          <u who="sofia_larsen_6f5ad8" xml:id="i-6feff6516ab4e3a9-0">
            <seg xml:id="i-40a4dcbbe9c212cc-0">
              Fru talman! Under den här mandatperioden har det gjorts stora
              investeringar i utbildning och forskning satsningar för att stärka
              kvaliteten i själva utbildningen och för att stärka svensk forskning.
              Den här regeringen har också börjat se till att fylla igen de
              luckor ekonomiskt efter den socialdemokratiska regeringen som
              börjat bli ganska djupa. Den socialdemokratiska regeringen såg
              vällovligt till att bygga ut landets högskolor med fler platser.
              Vi andra stod bakom det, för det var mycket bra. Men man glömde
              att skicka med pengar till kvalitet och utveckling. Beträffande
              de luckorna har den här regeringen börjat se till att det finns
              kvalitetsresurser.
            </seg>
            <seg xml:id="i-fa9ce867c0653d73-0">
              Resurserna till forskning den här mandatperioden överstiger med
              råge resurserna under tidigare mandatperioder. Nu först kan vi
              verkligen börja prata om att viktiga satsningar har gjorts på
              utbildnings- och forskningsområdet.
            </seg>
            <seg xml:id="i-3962250b5723684c-0">
              Det alliansregeringen för tillfället gör är att vara flexibel
              och fråga: Hur ser läget ut nu? Vad är viktigt? Det handlar både
              om mer pengar till forskning och utbildning och om att det finns
              fler utbildningsplatser. Fler platser än någonsin kommer nu på
              landets lärosäten, samtidigt som vi stärker kvaliteten. Vi ser
              till att vara flexibla utifrån den efterfrågan på platser som
              finns och stärker också med pengar.
            </seg>
            <seg xml:id="i-49b40701fabf1935-0">
              En av propositionerna med mest resurser under denna mandatperiod,
              som talarna innan också har lyft upp, är Ett lyft för forskning
              och innovation . Denna proposition är ramen för svensk forskning
              under fyra år, och det är en fantastisk satsning på forskning
              med en nettoökning på 5 miljarder kronor. Det är mer än de tre
              senaste forskningspropositionerna tillsammans. Det Socialdemokraterna
              och Vänstern kunde prestera under tolv år och tre forskningspropositioner
              har vi presterat på fyra år och en forsknings- och innovationsproposition.
              Därför känns det rätt smaklöst när Thomas Strand från Socialdemokraterna
              står och säger att vi behöver mer pengar till svensk forskning,
              att vi behöver satsa mer och att regeringen gör för lite. Lite
              gjordes under de där tolv åren, men nu görs det stora satsningar.
            </seg>
            <seg xml:id="i-0cabbb5c0bd69432-0">
              Herr talman! Dessa satsningar på forskning är också viktiga eftersom
              få investeringar väl ger bättre resultat och större avkastning
              på sikt än utbildning, forskning och innovationer. Regeringens
              forsknings- och innovationsproposition fokuserade på tre viktiga
              delar, tre grundpelare som den står på. Det handlar om den fria
              forskningen, forskning av högsta kvalitet och relevans samt att
              forskning i större utsträckning än i dag ska komma till nytta.
              Det är tre grundpelare för forsknings- och innovationspropositionen.
            </seg>
            <seg xml:id="i-14921625f08ff1c4-0">
              Den fria forskningen är otroligt viktig, och därför stärker regeringen
              den så kraftigt i propositionen. Det är 1,5 miljarder till den
              grundfördelning eller de fakultetsmedel som kommer till. Vi har
              också sett till och det tror jag har varit ett önskemål från de
              allra flesta att pengarna ska kvalitetsfördelas på ett bättre
              sätt. Vi har börjat med det. Det fortsätter att utvecklas och
              utvärderas, men det är viktigt att vi har tagit stegen. Det har
              denna regering gjort.
            </seg>
            <seg xml:id="i-e782249d25d3e9eb-0">
              Vi har också sett till att få till strategiska områden i forskningen.
              Ingen kan absolut säkert säga vilka som är de största utmaningarna
              framöver och vilka som är de viktigaste delarna för att vi ska
              klara vår välfärd framöver. Vi måste dock ändå se hur vi på bästa
              sätt kan lyfta upp svensk forskning och möta de utmaningar vi
              ser. Hur kan vi hjälpa till och lösa de globala problem som finns
              och som är angelägna?
            </seg>
            <seg xml:id="i-889427acd13561d9-0">
              De områden detta handlar om är där Sverige har en stark forskning
              forskning i världsklass. Det är också områden där det finns företag
              i Sverige som bedriver egen forskning och utveckling och där statens
              insatser stärker näringslivets och Sveriges utveckling och konkurrenskraft.
              Där går de strategiska forskningarna in.
            </seg>
            <seg xml:id="i-eb8f5e0941556d58-0">
              Jag får inte riktigt ihop det när Thomas Strand står i talarstolen
              och säger att regeringen är för snäv och för tydlig och sedan
              tar ett djupt andetag och fortsätter: Dessutom behöver vi satsa
              mer på detta, detta och detta.
            </seg>
            <seg xml:id="i-086d268081b0b7f9-0">
              Det gäller att bestämma sig och se hur vi kan stärka kvaliteten
              i svensk forskning, hur vi kan se till att bli en spetsnation
              vad gäller forskning och hur vi kan möta framtidens utmaningar
              på bästa sätt.
            </seg>
            <seg xml:id="i-a96c322a03b78138-0">
              Fru talman! Jag är också glad över att den nuvarande forskningspropositionen
              tar ett brett grepp vad gäller forskning och innovation. Nu får
              vi ett innovationssystem som inte har funnits tidigare och ett
              tänk kring innovationer som den socialdemokratiska regeringen
              inte hade när man kopplade ihop utbildning, kunskap, näringsliv
              och innovation.
            </seg>
            <seg xml:id="i-ac9eaa3e8fb3e49d-0">
              Några delar jag tänkte lyfta fram när det gäller att stärka innovationssystemet
              är att det nu etableras innovationskontor på flera lärosäten runt
              om i landet. Både äldre och yngre lärosäten får möjlighet till
              detta. Samverkansprogram med näringslivet vidareutvecklas inom
              de utpekade strategiska områdena. Industriforskningsinstituten
              får bättre möjligheter, vilket är viktigt för de små och medelstora
              företagen.
            </seg>
            <seg xml:id="i-e9cd714e5157d485-0">
              Lärosätena ska samverka med det omgivande samhället på ett annat
              sätt, och det kommer i det vi säger om nyttiggörande av forskningsresultaten.
              Det blir en bättre tydlighet, och det kan vi alla se som träffar
              universiteten och ser deras arbeten. Man tar till sig. Det händer
              otroligt mycket vad gäller forskning och innovation. Ett tydligt
              ledarskap ger ett tydligt resultat, och det kokar av idéer och
              kunskap därute.
            </seg>
            <seg xml:id="i-3e978a2bb0486beb-0">
              Alliansregeringen har på olika sätt stärkt innovationsklimatet,
              och jag vill säga att det är viktigt att man kopplar helheten
              i politiken. Det gäller både det vi gör inom utbildningsområdet
              med att stärka forskning och innovation och de regelförenklingar
              vi gör för företagen borttagandet av förmögenhetsskatten och tillgång
              till riskkapital, till exempel. Delar hänger ihop. Vi har en helhet
              i politiken som tidigare saknades.
            </seg>
            <seg xml:id="i-12c1ce57ec71ffd0-0">
              Det är också så att det inte blir någon forskning utan själva
              forskarna. Där har detta stora tillskott till forskning och lärosäten
              också gjort att möjligheterna har stärkts för att till exempel
              få fler doktorander, vilket är väldigt bra. Det är viktigt att
              satsa på de unga forskarna framöver. Forskarkarriären ska ha en
              stor roll, och vi ska attrahera de allra bästa på universiteten
              att forska vidare. Därför tror jag också och är övertygad om att
              samverkan mellan lärosätet, näringslivet och det omgivande samhället
              det vi har varit med och pushat fram också gör att vi får fler
              till forskarkarriären.
            </seg>
            <seg xml:id="i-68ce50f99d30fe24-0">
              Avslutningsvis är det bra, herr talman, att forskningspolitiken
              prioriteras. Ska Sverige ha en utbildning i världsklass krävs
              det att vi satsar på forskning. Ska vi ha en tillväxt som är god
              och ett företagande som ger möjlighet till jobb krävs det att
              vi har en god forskning. Forskningen gör att Sverige stärker sin
              konkurrenskraft, och det innebär i slutändan att vi får en god
              välfärd i detta land.
            </seg>
          </u>
          <note xml:id="i-e43f18f9722d1239-0">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" xml:id="i-0fcb469d0aaf404e-0">
            Anf. 118 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-1">
            <seg xml:id="i-b312fb814c6318ce-0">
              Herr talman! Jag förstår om Sofia Larsen inte gillade allt jag
              sade och tar till brösttoner om både det ena och det andra. Det
              är inte bara jag som har kritik mot den politik ni för, exempelvis
              detaljstyrningen. Det är någonting som förs fram också från forskarvärlden,
              där man vill ha en frihet och inte detaljstyras.
            </seg>
            <seg xml:id="i-ac65968ce2114295-0">
              Jag skulle dock vilja ta upp en annan fråga som Sofia Larsen
              inte berörde så mycket, och det gäller forskning i hela landet
              och vid alla lärosäten. Vi menar att det inte föreligger någon
              motsättning mellan excellenta och starka forskningsmiljöer och
              forskning i hela landet. Det stärker nämligen en forskningsbaserad
              grundutbildning och är en förutsättning för en solid undervisning
              på vetenskaplig grund. Det underlättar också för högskolan att
              rekrytera goda forskare och höja andelen disputerade lärare.
            </seg>
            <seg xml:id="i-155b20c9db82ae5e-0">
              Forskningen som bedrivs vid landets alla högskolor har ofta ett
              gott samarbete med det lokala och regionala näringslivet och leder
              ofta till en nära tillämpning och kommersialisering av forskningsresultat.
              Det gynnar alltså Sverige oerhört mycket att ha forskning vid
              alla högskolor i hela landet, och detta har varit en bred politisk
              uppfattning i många år. Centern och Socialdemokraterna har slagits
              för principen om fler högskolor i landet och mer forskning. Moderaterna
              har inte tyckt så utan varit emot och föraktfullt kallat det bygdehögskolor.
            </seg>
            <seg xml:id="i-c149d415a3530eb6-0">
              När man nu analyserar utspel och olika beslut som fattas börjar
              jag bli lite orolig för vad som gäller framöver för det borgerliga
              blocket. Jag tycker nämligen att signalen som kommer lätt leder
              till tanken att det finns en strategi för en uppdelning mellan
              högskolor och universitet samt även mellan äldre universitet och
              nyare universitet. Vi går mot en USA-modell med grundutbildning
              på högskolorna och forskning på universiteten.
            </seg>
            <seg xml:id="i-b6cea4eeea979d68-0">
              Därför undrar jag om Sofia Larsen och Centerpartiet står fast
              vid att det är viktigt med högskolor och forskning i hela landet
              eller om de bytt uppfattning i denna fråga på samma sätt som i
              en del andra frågor. Kan man lita på Centerpartiet i den här frågan?
            </seg>
          </u>
          <note type="speaker" xml:id="i-113dd721a501ce69-0">
            Anf. 119 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-6feff6516ab4e3a9-1">
            <seg xml:id="i-273cdf6690815c7f-0">
              Herr talman! Thomas Strand tar upp frågan om forskning i hela
              landet. Den är mycket viktig, och därför borde Strand vara nöjd
              med den proposition som lades fram, liksom alla pengar som läggs
              på forskning vid landets alla lärosäten. För första gången får
              samtliga lärosäten vara med i samma system. Så var det inte tidigare
              under den socialdemokratiska regeringstiden. Nu har alla möjlighet
              att vara med. Man kan till exempel få expertis och mer än ett
              helt vetenskapsområde liksom möjlighet till forskarutbildning
              och doktorander. Vi ser till att alla får vara med på banan; det
              fick man inte tidigare.
            </seg>
            <seg xml:id="i-32e2b7e445ce5cf9-0">
              Jag blir uppriktigt ledsen när Thomas Strand och Socialdemokraterna
              hela tiden talar om A- och B-lag bland Sveriges lärosäten. Ingen
              annan gör det. Det är bara de som talar om det. Vill de egentligen
              ha det så? Vi vill inte ha det så. Det är därför vi gjort reformerna
              som innebär att alla ska kunna vara med på samma villkor och utvecklas.
            </seg>
            <seg xml:id="i-83d2c5a1fa163d0b-0">
              Det är också helt fel när Thomas Strand tidigare sagt att vissa
              lärosäten utarmas med vårt nya system. Absolut inte. Alla får
              plus i slutändan, och även om man skulle göra i stort sett ingenting
              har man kvar sina resurser upp till 90 procent. Det Thomas Strand
              säger stämmer alltså inte, och jag blir, som sagt, uppriktigt
              ledsen över att det tjatas om A- och B-lag.
            </seg>
            <seg xml:id="i-795a33ead9e61e70-0">
              Vad gäller de strategiska satsningarna var det så tidigare, och
              de flesta var överens om att forskningspengarna var alldeles för
              utsmetade. Vi behöver ha en mer tydlig spets. Om vi ska svara
              upp mot de globala utmaningar som finns behöver vi vara tydligare.
              Om vi ska bli en forskningsnation att räkna med måste vi vara
              tydligare. Ni vill ha det på ert sätt, Thomas Strand. Vi anser
              att de strategiska forskningsmedlen är det som ger bäst resultat.
            </seg>
          </u>
          <note type="speaker" xml:id="i-23e03ce05c6c641f-0">
            Anf. 120 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-2">
            <seg xml:id="i-614779e63863d423-0">
              Herr talman! Jag tycker inte att jag fått ett klart och tydligt
              svar på den fråga jag ställde, nämligen: Är Centerpartiet fortfarande
              berett att slåss för en bra och viktig forskning vid landets samtliga
              högskolor? Det är en viktig fråga.
            </seg>
            <seg xml:id="i-9fc8c4e402d7c797-0">
              När jag analyserar den borgerliga forskningspolitiken kommer
              jag fram till att det finns några som går åt ett annat håll. Vi
              kan se på den resursfördelningsmodell som kritiserades före beslutet,
              och även efteråt, för att den missgynnar vissa högskolor. Jag
              har senast i dag läst en artikel om detta, skriven av en rektor
              för ett av universiteten. Det är alltså inte bara jag som säger
              detta, Sofia Larsen, utan det finns åtminstone en till som gör
              det. Dessutom känner jag till fler som säger samma sak. Så lätt
              ska du alltså inte komma undan den frågan.
            </seg>
            <seg xml:id="i-3d704ad2f58c8d74-0">
              När det gäller de stora strategiska forskningspengarna är frågan
              vart de egentligen går. Jo, till de stora universiteten. Jag säger
              inte att det är fel, men någonting säger mig att de små högskolorna
              har svårt att hävda sig.
            </seg>
            <seg xml:id="i-85c974a599c6cfd6-0">
              Om vi tar den lärarutbildningsproposition som nyligen lades fram
              ser vi att det finns en risk med examensrättsprövning, som i och
              för sig är bra, om den blir styrd. Det kommer att innebära dramatiska
              effekter för många högskolor som tappar underlag och forskningsbas.
            </seg>
            <seg xml:id="i-9a36c9df65030806-0">
              I Sydsvenska Dagbladet uttalar sig högskole- och forskningsminister
              Tobias Krantz om forskningen. Där tycker jag att detta kommer
              upp till ytan. Tobias Krantz säger nämligen att vi i framtiden
              nog kommer att få se att några svenska lärosäten fokuserar nästan
              enbart på grundutbildning medan andra kanske kommer att bli världsledande
              inom forskning på några få områden. Sedan åkte han till USA för
              att studera systemet, alltså USA-modellen.
            </seg>
            <seg xml:id="i-fcdce3473115b523-0">
              Min fråga kvarstår därför: Står Centerpartiet fast vid att det
              är viktigt med forskning vid alla högskolor i hela landet, eller
              har ni glidit med i den tendens som nu finns att man gör en uppdelning
              i A- och B-lag?
            </seg>
          </u>
          <note type="speaker" xml:id="i-61fb8e3ab9f357bd-0">
            Anf. 121 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-6feff6516ab4e3a9-2">
            <seg xml:id="i-0503ad2e232828a4-0">
              Herr talman! Thomas Strand ser många spöken för tillfället. Självklart
              ska alla lärosäten ha möjlighet att ha en bra forskning. Det är
              självklart. De ska också få resurser om de har en bra forskning.
              Självklart är det så.
            </seg>
            <seg xml:id="i-b22f9451e22d1cb4-0">
              Jag vill återkomma till att man målar upp en bild som inte finns.
              Jag har fått svara på frågor efter att socialdemokratiska riksdagsledamöter
              varit ute vid lärosätena och sagt: Ni kommer inte att få ha lärarutbildning
              i framtiden eftersom ni inte är universitet. Ni kommer inte att
              få ha det därför att därför att
            </seg>
            <seg xml:id="i-371bd38dd2496b27-0">
              Vi vill ha de bästa lärare som går att få i det här landet, för
              vi anser att skolan är oerhört viktig. Det ger alla en rättvis
              chans att lyckas i livet. Därför ska vi ha de bästa lärarna. Därför
              ska vi också ha de som bäst klarar av utbildningen, vilket innebär
              att alla som vill ha lärarutbildningen en liten del, en mellandel
              eller en stor del får söka igen. Då får vi de lärosäten som klarar
              det bäst, inte i vilken form lärosätet är uppbyggt. Det handlar
              om att ha den bästa kvaliteten, ingenting annat. Det vill vi ha
              eftersom vi vill ha de bästa lärarna.
            </seg>
            <seg xml:id="i-229897b0c79d3f51-0">
              Det är synd att Thomas Strand och Socialdemokraterna springer
              runt och målar upp en bild som inte är sann. Självklart ska alla
              ha bra möjligheter till forskning i hela landet om det fungerar.
              Självklart ska man få ha en utbildning om kvaliteten i den är
              bra.
            </seg>
          </u>
          <note type="speaker" xml:id="i-3a084dddf90b300a-0">
            Anf. 122 LAGE RAHM (mp) replik:
          </note>
          <u who="lage_rahm_ca9cb9" xml:id="i-326cfca55d958412-1">
            <seg xml:id="i-2ae2d3d97d9a49df-0">
              Herr talman! Sofia Larsen framförde ett par saker som får mig
              att fundera. Jag är glad att Sofia Larsen delar vår uppfattning
              att det finns luckor i kvaliteten. Att de håller på att fyllas
              igen har vi kanske delade uppfattningar om. Det beror på hur man
              ser det.
            </seg>
            <seg xml:id="i-ed32f4195dad1611-0">
              Jag tycker att det är tydligt att regeringen gått ut och sagt
              att de i sin stora välvilja låter universiteten behålla de pengar
              de redan har och sedan kallar det en kvalitetssatsning. Man drar
              alltså inte tillbaka pengar som man skulle ha kunnat dra tillbaka
              för att det blivit något färre som studerar.
            </seg>
            <seg xml:id="i-54b04042314e557e-0">
              Ur kvalitetssynpunkt är det givetvis bra att inte dra tillbaka
              pengarna, men frågan är om man ska stanna där. Är det inte rimligt
              att faktiskt gå vidare och göra någonting som i praktiken förändrar
              till exempel antalet timmar som de studerande har på utbildningar,
              särskilt de utbildningar som i dagsläget har väldigt få timmar?
            </seg>
            <seg xml:id="i-0b731733c0f4ecf9-0">
              Sedan undrar jag också: Var ska regeringens detaljstyrningsmani
              sluta?
            </seg>
          </u>
          <note type="speaker" xml:id="i-889db01983a86bdb-0">
            Anf. 123 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-6feff6516ab4e3a9-3">
            <seg xml:id="i-a34accce97829964-0">
              Herr talman! När det gäller att stärka kvaliteten vid landets
              lärosäten har regeringen under den här mandatperioden gett kvalitetspengar,
              studentpengar, bland annat till samhällsvetenskap och humaniora.
              Där har vi stärkt med drygt 1 500 kronor per student. Likaså har
              vi stärkt inom teknik och naturvetenskap. Det har blivit bättre,
              men det finns fortfarande problem. Dessa problem har växt under
              lång tid, bland annat när Lage Rahms Miljöparti var stödparti
              till Socialdemokraterna. Man satsade inte tillräckligt på landets
              lärosäten, vilket gick ut över studenterna. Det är inte bra. Det
              är inte bra att en student som läser humaniora kanske har en eller
              två lektioner i veckan. Nu försöker vi vända den trend som Lage
              Rahm och hans parti skapade. Vi försöker räfsa upp efter dem.
              Kvalitetsförstärkningar håller vi alltså på med.
            </seg>
            <seg xml:id="i-fb4b0c753a4d319b-0">
              Lage Rahm talar om de strategiska forskningarna. Någonstans får
              man bestämma sig. Nu finns det tre delar medicin, klimat och teknik.
              Det är tre viktiga områden där vi sedan går in och fördjupar för
              att se var de största utmaningarna inom dessa tre områden finns.
              Där finns pengar att hämta.
            </seg>
            <seg xml:id="i-7ec8f1c98b40f592-0">
              Lage Rahm säger att det inte är bra, att de inte ska göra det.
              De ska inte anta dessa utmaningar. I stället ska de satsa på lyckoforskning,
              vilket framgår av en reservation från Miljöpartiet. Man måste
              bestämma sig. Ska vi stimulera så att Sverige blir en bra och
              konkurrenskraftig forskningsnation eller ska vi inte göra det?
            </seg>
            <seg xml:id="i-c51efccbadba5d9a-0">
              Jag tror inte att det lönar sig, för vare sig mänskligheten eller
              Sveriges konkurrenskraft, att vi slätar ut allting rätt över.
              Jag anser att vi i stället behöver stimulera vissa områden.
            </seg>
          </u>
          <note type="speaker" xml:id="i-f70b819a199a0fdb-0">
            Anf. 124 LAGE RAHM (mp) replik:
          </note>
          <u who="lage_rahm_ca9cb9" xml:id="i-326cfca55d958412-2">
            <seg xml:id="i-f5a8ec22fe68a183-0">
              Herr talman! Låt mig börja med frågan om kvalitetssatsningar.
              Jag kan absolut tycka att vi kan vara självkritiska och inse att
              det inte satsats tillräckligt mycket på kvalitet under tidigare
              mandatperioder, vilket nu visar sig. Det borde man förstås ha
              gjort, och därför anser vi att man ska gå in med nya friska pengar
              och satsa på kvalitet. Jag hade önskat att regeringen gjort det.
            </seg>
            <seg xml:id="i-3d450e918945b020-0">
              När det gäller detaljstyrningen handlar det inte bara om att
              regeringen nämnt de tre strategiska områdena, som vi tycker är
              fullt rimliga, utan det handlar också om att man gått in i detaljerna
              på dessa tre områden.
            </seg>
            <seg xml:id="i-2009481769902ae9-0">
              Jag träffade i dag Göteborgs universitets rektor. Hon nämnde
              detaljstyrningen och tog som exempel diabetessatsningen ett bra
              exempel, tycker jag. Man går in och säger att just de här pengarna
              ska satsas på det här området, diabetes. Ja, det är ett viktigt
              område. Det ska satsas på det här sättet också inom de här medicinska
              fårorna och så vidare utan att se i ett bredare perspektiv på
              hur man motverkar diabetes. Det blir alltså inte möjligt med den
              här satsningen, utan man går in och specificerar precis hur detta
              ska genomföras.
            </seg>
            <seg xml:id="i-5a8d03b5c70ad8d6-0">
              Jag säger inte att det är dåligt att satsa pengar på att göra
              den här typen av forskning kring diabetes. Jag säger bara att
              det kanske inte är regeringen som är bäst lämpad att göra alla
              de här avvägningarna. Det är där frågan hamnar. Hur ser man på
              akademin, samhället och regeringen? Är regeringen den som är bäst
              lämpad att göra precis alla avvägningar, eller är det så att människor
              sitter på sina poster på universitet, Högskoleverket och andra
              ställen därför att de är duktiga på det de gör och faktiskt kan
              hantera frågor kring vetenskaplighet och satsningar?
            </seg>
          </u>
          <note type="speaker" xml:id="i-7332b9ddcbd95510-0">
            Anf. 125 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-6feff6516ab4e3a9-4">
            <seg xml:id="i-506879a239ce964f-0">
              Herr talman! Jag håller med Lage Rahm om att det är svåra avvägningar
              att göra. Vad ser vi för stora utmaningar framöver vad gäller
              världen, vår nation, vår välfärd och möjligheter till tillväxt
              och annat? Det kan vara svåra avvägningar.
            </seg>
            <seg xml:id="i-db010f20663b805f-0">
              Det regeringen gjorde, i stället för att sitta på sin egen kammare,
              var att föra en dialog, ha ett samspel och bilda ett råd med näringslivets
              myndigheter, som var med i detta. Vinnova var med. Vetenskapsrådet
              var också med och gav synpunkter på vad det är inom de tre prioriterade
              områdena medicin, klimat och teknik som kan vara viktigt.
            </seg>
            <seg xml:id="i-10f4fced74e398d8-0">
              Självklart har det skett ett samspel i detta för att hitta vad
              det kan vara som vi behöver gå vidare med. Detta är, som jag sade
              tidigare, kopplat till vad vi är starka på i dag, vad vi har för
              företag inom dessa områden som kan stärkas och vilken koppling
              vi kan se däremellan för Sverige som forskningsnation. Det är
              också kopplat till företagandet. Vi måste se till att det finns
              ett samspel däremellan.
            </seg>
            <seg xml:id="i-93afb45ec693bffd-0">
              Ni pratar om branschprogram. Vi anser att det inte går tillräckligt
              mycket till forskning i detta. Med den strategiska forskningen,
              där forskaren är i centrum och där man också för en dialog med
              näringslivet för att få fram det bästa forskningsresultatet, kommer
              vi mycket längre än om man smetar ut det, som ni väljer att göra,
              eller lägger pengarna någon annanstans.
            </seg>
          </u>
          <note type="speaker" xml:id="i-a0a546b05931311e-0">
            Anf. 126 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-9421ff9a6933eb3b-2">
            <seg xml:id="i-e1eeb5c8dc123b55-0">
              Herr talman! I går var jag på Uppsala universitet och träffade
              studentkåren, som alla brukar göra. Då träffade jag och Lage Rahm
              forskare, representanter från den akademiska världen, som hyste
              vissa farhågor. Villkoren för utländska forskare som kommer från
              delar av världen som vi ger bistånd till genom Sida är väldigt
              dåliga. Det arbete de utför hemma är ett helt annat än det de
              utför i Sverige, men de får samma lön som de får i hemlandet.
              Det kan vara något land i Afrika eller Asien, utanför EU i alla
              fall. Det är orättvisa och ojämlika förhållanden och villkor.
            </seg>
            <seg xml:id="i-c5cd26bae0eac020-0">
              Frågan är vad ni gör. Tänker regeringen utreda situationen för
              forskare från andra delar av världen? Är det verkligen acceptabelt
              att man betalar bistånd i form av detta utbyte och att de ska
              få en sämre situation här i Sverige?
            </seg>
          </u>
          <note type="speaker" xml:id="i-93aa5e94fc48dd0a-0">
            Anf. 127 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-6feff6516ab4e3a9-5">
            <seg xml:id="i-c7d74a65f94c9f17-0">
              Herr talman! Vad gäller bistånd är jag i grund och botten övertygad
              om att frihandel och kunskap är de bästa vägarna för att hjälpa
              ett land framåt.
            </seg>
            <seg xml:id="i-df1cf29782870152-0">
              De forskare som kommer till Sverige ska självklart ha en dräglig
              tillvaro att leva i. Samtidigt är det så att den här regeringen
              har satsat otroligt mycket pengar på landets lärosäten, också
              till forskningen, vilket gör att lärosätena själva har möjlighet
              att till exempel anställa fler doktorander. Men det är en viktig
              fråga, och det är bra att Amineh Kakabaveh tar upp den, för det
              ska vara drägliga förhållanden för alla.
            </seg>
          </u>
          <note type="speaker" xml:id="i-500b99fa7068c31b-0">
            Anf. 128 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-9421ff9a6933eb3b-3">
            <seg xml:id="i-14fed6e17ed8f314-0">
              Herr talman! Jag tackar Sofia Larsen för svaret. Problemet är
              hur man tolkar drägliga förhållanden. Det är orättvisa och ojämlika
              förhållanden. Om en forskare kommer från Iran är lönen i hemlandet
              kanske 100 000 toman, ungefär 1 000 svenska kronor, och så blir
              lönen densamma i Sverige. Det är en väldig skillnad när det gäller
              inkomstkällan. Hur skulle man kunna jämna ut det? Det är en fråga
              som är väldigt viktig. Jag hoppas verkligen att den kommer att
              utredas.
            </seg>
            <seg xml:id="i-453db52fec849f09-0">
              Jag har en annan fråga också. Vad gör regeringen för att snedrekryteringen
              ska jämnas ut när det gäller kön, klass och etnicitet när människor
              söker sig till de olika forskarutbildningarna? Det är fler män
              som söker, och det är också till exempel en överrepresentation
              av sökande med annan bakgrund än arbetarklass. När jag sökte till
              Helsingforss universitet för två år sedan skulle man ha haft finansiering
              i två år, och man skulle ha kontakt med en professor. Hur ska
              jag skaffa den kontakten med en professor som kan ta emot mig?
              tänkte jag. Det finns sådana exempel i dag också. Hur ska vi,
              eller snarare ni, göra för att detta ska jämnas ut, så att det
              blir bättre med snedrekryteringen?
            </seg>
          </u>
          <note type="speaker" xml:id="i-409878baf025aaf4-0">
            Anf. 129 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-6feff6516ab4e3a9-6">
            <seg xml:id="i-c8b9be8f7409fcc8-0">
              Herr talman! Vad gäller de utländska forskarna är det inte Sveriges
              regering som sätter ett antal kronor eller ören när personen kommer
              hit. Det är väl något man får ha en dialog kring, också med lärosätet.
            </seg>
            <seg xml:id="i-57dda4b92db202f0-0">
              Det är viktigt att öka jämställdheten och se till att vi får
              fler kvinnor som har möjlighet att gå vidare och göra karriär
              inom forskningen. Därför tillsatte regeringen under förra året,
              2009, en delegation för jämställdhet inom högre utbildning. Den
              har flera olika uppgifter.
            </seg>
            <seg xml:id="i-126983a9002da44e-0">
              En är att kartlägga hur det ser ut i dag. Det är många fler tjejer
              som går på lärosätet i dag än tidigare; majoriteten är tjejer.
              Men så fort man kommer upp i karriären är det männen som tar över.
              Delegationen ska belysa hur könsfördelningen för högre tjänster
              och befattningar egentligen ser ut.
            </seg>
            <seg xml:id="i-6aeb21e267487a8e-0">
              Man ska också fördela resurser till landets lärosäten för dem
              som gör bra insatser och har bra projekt på gång samt lyfta fram
              goda exempel på hur man kan arbeta för att få högskolan mer jämställd,
              också för att stimulera fler kvinnor att gå vidare i forskarkarriären.
            </seg>
            <seg xml:id="i-2e6f625a3bde41b9-0">
              Delegationen har viktiga uppgifter, och vi ska noga följa upp
              vad man kommer fram till där. Men det denna delegation också har
              möjlighet att göra är att konkret peka ut projekt, ge pengar och
              stimulera och få det brett utspritt på landets lärosäten.
            </seg>
          </u>
          <note type="speaker" xml:id="i-45ead1b6a0f467de-0">
            Anf. 130 BETTY MALMBERG (m):
          </note>
          <u who="betty_malmberg_2d21fb" xml:id="i-4bbe5a68b36e5fe0-0">
            <seg xml:id="i-6e9d734a214e998c-0">
              Herr talman! Det är OS-tider, och på Ekot i går morse intervjuades
              en professor i ekonomi vid Colorado College i USA. Han sade att
              Sverige ska vinna totalt 24 medaljer, varav 4 guld. Professorn
              hade kommit fram till detta genom en ekonomisk beräkningsmodell,
              som vägde in olika faktorer. Det var alltifrån befolkningsmängd,
              landets klimat och statsskick till hur rikt landet var. Det ska
              bli intressant att se om han får rätt och om hans prognoser infrias.
              Personligen tycker jag nog att det låter lite märkligt och att
              det är ett udda ämne att forska om, men för Sveriges skull får
              vi väl hoppas att han har rätt, och chansen finns. Enligt radioinslaget
              har hans prognoser hittills brukat stämma till 94 procent, och
              vi har redan bärgat två guld.
            </seg>
            <seg xml:id="i-e3845f35483a95c2-0">
              Förtroendet för forskare är annars något som har sjunkit betydligt
              enligt en undersökning som SOM-institutet nyligen har presenterat.
              Knappt sex av tio svenskar har förtroende för forskarna. Det är
              en tillbakagång med 9 procent. Forskarna är den yrkesgrupp som
              har tappat mest i förtroende. Det gäller i synnerhet bland unga
              i åldern 1519 år.
            </seg>
            <seg xml:id="i-df497e6fc3cb66ce-0">
              Detta är en utveckling som vi måste vända. Ett minskat folkligt
              stöd för forskning kan på sikt leda till mindre resurser att forska
              för och än värre till att färre unga vill bli forskare. Undersökningen
              visar också att människor vill satsa på forskning som de förstår
              och upplever som nyttig och användbar. Där ser de cancerforskningen
              som just ett sådant utpräglat område.
            </seg>
            <seg xml:id="i-655b3aa09253e0a0-0">
              Vad som är nyttig forskning är svårt för gemene man att föreställa
              sig. Det gäller framför allt när i tiden som den blir nyttig.
              Möjligheten att framställa elektricitet, till exempel, uppfann
              Faraday redan 1831. Det krävdes 50 år av innovationer och förbättringar
              innan tekniken blev kommersiellt möjlig. Sedan kom det till ytterligare
              40 år innan den kunde användas i industrin.
            </seg>
            <seg xml:id="i-d918a322a0d07a6e-0">
              Men visst är det bra om forskning kan komma till nytta. Det tycker
              vi i alliansen. Det var också därför som vi förra året röstade
              för ett tillägg i högskolelagen där det framgår att högskolorna
              numera inte bara ska samverka med det omgivande samhället utan
              också ska sträva efter att forskningsresultaten som högskolan
              får fram kommer till nytta. Det är någonting som de åtta nystartade
              innovationskontoren kommer att kunna bidra till.
            </seg>
            <seg xml:id="i-27a2f28ca18320d4-0">
              Vi moderater tycker att det är viktigt att möta de ungas kritiska
              syn på forskning. Alliansens totala reformarbete för ökad kvalitet
              och entreprenörskap i skolan är ett led i detta. Men självklart
              kommer också de forskarskolor för förskollärare och lärare som
              regeringen har tagit initiativ till att bidra till ett ökat intresse.
              Detta möjliggör för unga att redan under skoltiden möta förebilder,
              det vill säga lärare som själva har forskat.
            </seg>
            <seg xml:id="i-02b8f64517ffe6f3-0">
              Förra året presenterade, som vi har hört, alliansen en historiskt
              stor satsning på forskning. Det är en forskning som sträcker sig
              ända fram till år 2012. Redan det första året satsade vi 2 miljarder,
              vilket var mer pengar än vad den föregående regeringen avsatte
              under hela den föregående fyraårsperioden.
            </seg>
            <seg xml:id="i-10f12583f9702a11-0">
              Nu för 2010 tillförs det ytterligare 1 miljard på detta område,
              och detta trots finanskrisens härjningar. Vi gör det för vår och
              kommande generationers skull.
            </seg>
            <seg xml:id="i-3f2bc2a3b7f3c4ac-0">
              Visst handlar det om att stärka Sveriges ställning som forskningsnation
              och att därmed stärka konkurrenskraften i en globaliserad värld.
              Men det handlar också om att få kunskap för att hantera mänsklighetens
              utmaningar såsom demografi, fattigdom och hållbar utveckling.
            </seg>
            <seg xml:id="i-32ab02cfc248ead6-0">
              Alliansens forskningspolitik vilar på tre ben. Det handlar om
              att forskningen ska vara fri, vara av högsta kvalitet och relevans
              och i större utsträckning än i dag komma till nytta. Att vi har
              stärkt forskningens frihet kan vi exemplifiera med den stora anslagsökning
              som nuvarande budget visar men också genom fler åtgärder för att
              stärka forskarnas roll och inflytande i olika styrelser av betydelse
              för dem själva. Vi har också på olika sätt förenklat det sätt
              som styrelserna utnämns på.
            </seg>
            <seg xml:id="i-8fb1197cd2254bd4-0">
              Talar vi om kvalitet handlar det om att riksdagen har beslutat
              om den nya resursfördelningsmodellen. Samtliga lärosäten får en
              forskningspeng baserad på antal studenter. Dessutom fördelas 10
              procent av anslagen enligt kvalitativa kriterier i form av externa
              anslag, citeringar och publiceringar.
            </seg>
            <seg xml:id="i-a231de5e435e541c-0">
              Det har väckt kritik från oppositionen. De har bänkat sig på
              läktaren och pekar finger. Förvisso säger de att de själva vill
              satsa på och värna kvalitet. Men de har inga egna förslag om hur
              det ska gå till. Det är inte seriöst. Vi moderater tycker att
              förändringen är helt rätt. Det kanske inte är ett alldeles optimalt
              system, men effekterna ska utvärderas.
            </seg>
            <seg xml:id="i-006350b92cab14ef-0">
              Fördelen med den här modellen är tvärtemot vad Thomas Strand
              säger. De enskilda lärosätena får nu själva en chans att påverka
              sin ekonomiska situation genom att visa framfötterna. Det stärker
              kvaliteten.
            </seg>
            <seg xml:id="i-e745d6fd1cea3c9c-0">
              På samma sätt får vi en stärkt kvalitet när lärosätena numera
              har möjlighet att ansöka om examenstillstånd. Det gäller alla
              lärosäten. Alla lärosäten har rätt att ansöka om examenstillstånd
              för forskning och då inom smalare profilområden. Men samtliga
              lärosäten kan också få sitt tillstånd indraget.
            </seg>
            <seg xml:id="i-08014221e8e92ee6-0">
              Forskningens relevans kan vi exemplifiera genom satsningen på
              de strategiska områdena. Också här har vi mött kritik från oppositionen,
              och vi har redan haft en debatt om detta. Det är anmärkningsvärt.
            </seg>
            <seg xml:id="i-2d20d3b7ea1ce485-0">
              Ett utpekat område är cancer. Det finns totalt sett 200 olika
              sorters cancer att forska om i ett läge där 33 procent av befolkningen
              får cancer under sin livstid. Självklart måste detta vara ett
              angeläget område. När allmänheten tycker att cancerforskningen
              är viktig är det berättigat att skattebetalarnas pengar kan styras
              till området för att öka livskvaliteten.
            </seg>
            <seg xml:id="i-97050e0084becfad-0">
              Herr talman! Det är alltid lätt att kritisera andra. Jag tycker
              att oppositionen talar med kluven tunga. Trots vad de säger om
              långtgående detaljstyrning finns det inget som hindrar dem att
              i nästa stycke tycka att vi ska satsa särskilda pengar på forskning
              om alltifrån vindkraft på Arktis, genus, kultur på recept till
              lyckoforskning.
            </seg>
            <seg xml:id="i-83c534ba98dc9c1a-0">
              En inriktning gäller att forskningen ska komma till nytta. Här
              handlar det mer om kommersialisering av forskningsresultat. Där
              kommer innovationskontoren att spela en stor roll och bidra till
              detta. En faktor är också att börja utvärdera forskningens nytta.
              Här har Vetenskapsrådet fått ett särskilt uppdrag att titta på
              till exempel den medicinska forskningen och dess resultat.
            </seg>
            <seg xml:id="i-04e9e5d734127035-0">
              Herr talman! I en artikel i tidskriften Sulf från 2009 berättar
              socialdemokraten Mikael Damberg att han i slutet av förra mandatperioden
              uppfattade det som att fler inom hans parti började tänka mer
              på forskning. Förklaringen till detta skulle vara att man blev
              sugen på större frågor efter ett långt regeringsinnehav. Det kanske
              förklarar varför så lite hände då.
            </seg>
            <seg xml:id="i-8b163aaa0ef3eb0b-0">
              Ett är säkert: Alliansen har inte behövt tolv år för att visa
              hur högt vi värderar forskning, den forskning vi bedriver och
              hur vi vill stärka kvaliteten i densamma. Alliansens ambition
              är tydlig. Det handlar om att stärka Sveriges ställning som forskningsnation.
              Den satsningen stärker vår konkurrenskraft och bidrar till ökad
              ekonomisk tillväxt och välfärd för alla.
            </seg>
          </u>
          <note xml:id="i-0a9385a8344fb8ba-0">
            Herr talman! Jag yrkar bifall till utskottets förslag i UbU10.
          </note>
          <note type="speaker" xml:id="i-9d5a5c596e157ae9-0">
            Anf. 131 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-3">
            <seg xml:id="i-a646f560b712ee48-0">
              Herr talman! Det är lite magstarkt av Betty Malmberg att här
              säga att det inte har hänt så mycket under tolv år. Ni kan kritisera
              oss, och vi kan kritisera er. Men vi har ändå en ledande forskning
              i Sverige på många områden. Vi är inte så dåliga. Under den perioden
              har Socialdemokraterna byggt upp forskningen. Man kanske ska tona
              ned sin stämma lite i vissa frågor. Vi sitter inte heller på läktaren
              och tittar på för den delen. Vi har satsat mer pengar på humsamområdet
              och mer lärarledd tid än vad den borgerliga regeringen gör.
            </seg>
            <seg xml:id="i-611ff531118d72af-0">
              Betty Malmberg talade om att forskningen ska komma till nytta.
              Det är en bra ingång i diskussionen om nytta. Jag skulle vilja
              ta upp frågan om nyttoaspekten och kopplingen till svenska företag.
              Vi vet att den internationella konkurrensen ökar. Vi behöver som
              stat fundera över: Hur stöttar vi svenska företag för att nå långt
              och lyckas i konkurrensen? Det gör vi inte med låga löner och
              sämre arbetsvillkor. Det gör vi med kunskap, kompetens och en
              stärkt forskningssatsning.
            </seg>
            <seg xml:id="i-7f57aaba59428567-0">
              Vi socialdemokrater menar att vi också behöver ett forskningsanslag
              mellan stat, näringslivets parter och akademin. Så tänkte vi när
              vi satte i gång branschprogrammen. Det var ett handslag för att
              få samverkan för att utveckla Sverige, få att tillväxten öka och
              få bättre företag. Men tyvärr säger den borgerliga regeringen
              nej till detta. Ni har avvecklat branschprogrammen.
            </seg>
            <seg xml:id="i-a3c1cf4678c8335e-0">
              Trots att näringslivets parter själva säger att de vill ha en
              trepartssamverkan mellan stat, akademi och näringsliv har ni valt
              att lägga ned detta. Jag tycker att det är förödande för svenska
              företag och svensk tillväxt på lång sikt.
            </seg>
            <seg xml:id="i-c267986677c997b7-0">
              Därför är min fråga: Är ni som moderater beredda att ta täten
              i den borgerliga alliansen för att tänka om och starta branschprogrammen
              igen?
            </seg>
          </u>
          <note type="speaker" xml:id="i-0283dd74fe5dcd74-0">
            Anf. 132 BETTY MALMBERG (m) replik:
          </note>
          <u who="betty_malmberg_2d21fb" xml:id="i-4bbe5a68b36e5fe0-1">
            <seg xml:id="i-c1ecaea1410dc7c0-0">
              Herr talman! Jag tror inte att det är nödvändigt, Thomas Strand.
              Det syfte som ni hade med branschprogrammen kanske var rätt på
              den tiden. Men motsvarigheten är vad vi gör nu med den satsning
              som handlar om forskning för de strategiska områdena.
            </seg>
            <seg xml:id="i-6c63f3b98335cd56-0">
              Det företagen har svårt med är att själva satsa på forskningen.
              90 procent av deras forsknings- och utvecklingsarbete ligger just
              på utvecklingssidan. Därför behöver de ha tillgång till god forskning,
              och det kommer de att få via de här strategiska satsningarna.
            </seg>
            <seg xml:id="i-02de925529b96a40-0">
              Branschprogrammen styrde mycket mot industrin. Vi talar då om
              gruvindustri, stålindustri och fordonsindustri där också vi gör
              en särskild satsning nu. Men det vi inte kommer åt är de små företagen.
              Därför är det en viktig signal nu att forskningsprojekt väcks
              och får leva vidare. Industriforskningsinstituten lever vidare.
              Vi satsar på Innovationsbyrån. På det viset hittar man på olika
              sätt ändå samverkansfaktorerna. Men vi ger fler företag chansen
              att komma in på området. Det behöver inte vara stora branschindustrier
              för att klara det.
            </seg>
            <seg xml:id="i-2e34b6ff42bb5fbf-0">
              Thomas Strand tycker kanske att det är magstarkt av mig att säga
              att ingenting hände på forskningsområdet. Självfallet har det
              hänt någonting. Men det som retar mig lite är just detta att vi
              talar resurser och resursanslag, och jag tycker att det hade varit
              klädsamt om Thomas Strand hade kunnat erkänna att vi faktiskt
              gör en stor satsning på forskning inom den här perioden.
            </seg>
            <seg xml:id="i-65de1c15de492e0b-0">
              Jag skulle vilja fråga: Var är resten av de pengar som Thomas
              Strand för ett år sedan sade att vi skulle satsa på forskning?
              Man talade om en satsning på 4,3 miljarder. År 2009 sade ni att
              1,4 miljarder fanns. Men för 2010 handlar det om 100 miljoner.
              Var är resten av pengarna?
            </seg>
          </u>
          <note type="speaker" xml:id="i-0dde9693d6ee36d7-0">
            Anf. 133 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-4">
            <seg xml:id="i-09a778f9870c10f3-0">
              Herr talman! Jag erkänner att den borgerliga regeringen har lagt
              fram ett paket med mycket resurser, vilket vi också har sagt ja
              till och bejakat. På den punkten behöver inte Betty Malmberg sväva
              i ovisshet om vår inställning.
            </seg>
            <seg xml:id="i-a32d44c3edfc7953-0">
              Men jag skulle vilja återvända till kopplingen till företag och
              näringsliv. Det är inte bara jag som tycker att den moderatledda
              regeringen har lite av en låtgåmentalitet och att den har abdikerat
              från rollen som en viktig aktör just när det gäller att stödja
              en branschspecifik forskningssatsning.
            </seg>
            <seg xml:id="i-f32627c7f95ce06f-0">
              Poängen med branschprogrammen var att man hade stat, akademi
              och företag som tillsammans möttes i problemformulering. När man
              hade problemformulerat kunde man sedan gå vidare i satsningar.
            </seg>
            <seg xml:id="i-d04d2de7c7d9616f-0">
              Nu hålls företagen utanför. Nu säger även de och de fackliga
              organisationerna: Det här är inte bra. Vi vill vara med i processen!
              Det är där jag menar att ni sviker som borgerlig regering.
            </seg>
            <seg xml:id="i-30beae1e31d2ff44-0">
              Låt mig ta ett konkret exempel. Astra Zeneca, som är en stor
              och viktig aktör i Sverige och inom svensk forskning, har nyligen
              gått ut och sagt att de kommer att göra ett besparingsprogram
              som innebär att 8 000 tjänster ska bort, varav 3 500 tjänster
              inom forskning och utveckling. Vi vet att det kan få djupgående
              konsekvenser för Sverige om det här genomförs. Det drabbar svensk
              forskning och den svenska läkemedelsindustrin.
            </seg>
            <seg xml:id="i-59bdc7f90d20b301-0">
              Näringslivets parter säger: Vi vill vara med vid problemformuleringen.
              Vi vill vara med och starta program som stärker svensk forskning,
              svenskt företagande och svenskt näringsliv. Svensk läkemedelsindustri
              säger samma sak. Vi behöver ha ett handslag för att utveckla och
              gå vidare.
            </seg>
            <seg xml:id="i-223e1d459caffa95-0">
              Jag tycker att detta är märkligt. Mitt i jobbkrisen står ni passiva
              och gör inte så mycket. Ni har valt att sänka skatter mest för
              dem som tjänar mest med nästan 100 miljarder. Det har prioriterats,
              men inte att satsa på svenskt näringsliv.
            </seg>
          </u>
          <note type="speaker" xml:id="i-3a7d29ad29711014-0">
            Anf. 134 BETTY MALMBERG (m) replik:
          </note>
          <u who="betty_malmberg_2d21fb" xml:id="i-4bbe5a68b36e5fe0-2">
            <seg xml:id="i-65ebd664b45e9f83-0">
              Herr talman! Jag tackar för att Thomas Strand ändå erkänner den
              stora satsning som har gjorts. Jag noterar också att jag inte
              fick något svar på vart pengarna tog vägen de här andra pengarna
              som ni har lovat. Eftersom de inte kom i år förstår jag att det
              innebär att vi kommer att få se anslående anslagsökningar nästa
              år. Det rör sig om i storleksordningen 3 miljarder. Det tror jag
              är välbehövligt för forskningen.
            </seg>
            <seg xml:id="i-1249e4752e24b785-0">
              Jag försökte utveckla frågan om branschprogrammen. Det var någonting
              som ni inrättade. Jag förstår att många tycker att de har varit
              bra. Jag har försökt läsa utvärderingen av detta. Vinnova har
              sagt att de branschprogram som har gått bäst är de som har rört
              fordonsindustrin. Men vad som är lite beklämmande är att de är
              de enda branschprogram som har utvärderats. De har ju inte varit
              i kraft under så lång tid, så det kan bero på det. Vi kanske ropar
              hej lite för snabbt.
            </seg>
            <seg xml:id="i-8a06afb00bcabad0-0">
              Men det viktiga för framtiden är att vi ska vara med i den globala
              kampen med vår forskning vilket jag vet att ni också vill vara.
              Vi ska kunna vara världsledande. Men då måste vi också fokusera
              våra medel. Regeringen har i sin proposition nogsamt skrivit och
              understrukit på flera olika områden att det handlar om samverkan
              med företag. När vi såg på de strategiska områden som utvecklades
              var företagen med och lade fram egna förslag på vad det skulle
              handla om. Det handlar om hur högskolan, akademiseringen och innovationskontoren
              kan bidra till ett starkt Sverige. Jag tror att vi lade grunden
              till det i den forskningsproposition som kom förra året.
            </seg>
          </u>
          <note type="speaker" xml:id="i-64e22f7ef246720f-0">
            Anf. 135 LAGE RAHM (mp) replik:
          </note>
          <u who="lage_rahm_ca9cb9" xml:id="i-326cfca55d958412-3">
            <seg xml:id="i-8f1505835f05b322-0">
              Herr talman! Jag blir lite bekymrad när jag lyssnar på Betty
              Malmberg, för det förekom rena felaktigheter i anförandet. Betty
              Malmberg sade att vi inte har något eget förslag när det gäller
              kvalitetssatsningen. Jag hoppas att det var oavsiktligt. Icke
              desto mindre är det olyckligt att det kommer dylika påståenden
              från talarstolen.
            </seg>
            <seg xml:id="i-292d6644c61887ca-0">
              Jag är också lite bekymrad över det som jag uppfattade som en
              insinuation om att vi inte skulle tycka att det var nödvändigt
              med forskning om cancer. Det blir lite löjligt. Det är självklart
              att det är bra med forskning om cancer och att det behövs. Vad
              vi kritiserar är den detaljstyrning som regeringen har använt
              sig av i de strategiska forskningssatsningarna. Det jag nämnde
              som exempel gällde inte cancerforskningen utan diabetesförslaget,
              som är skrivet på ett sådant sätt att forskning om diabetes måste
              ske på ett visst specifikt sätt och inte gälla diabetes över huvud
              taget.
            </seg>
            <seg xml:id="i-c1b5e6f72d00bccb-0">
              Men nog om detta det finns mycket annat att ha synpunkter på
              i Betty Malmbergs anförande. Det gäller bland annat detta att
              vi skulle kritisera detaljstyrningen och sedan ha egna pengar
              till olika forskningssatsningar, som Betty Malmberg nämnde. Vi
              har givetvis förslag på olika forskningssatsningar, men det är
              oerhört lite pengar som skulle detaljstyras jämfört med de förslag
              som regeringen har fört fram.
            </seg>
            <seg xml:id="i-ffaad0fe68cb6aeb-0">
              Jag vill ställa en fråga. Beror forskningens frihet på att ni
              har satsat mer pengar och att regeringen har ändrat lite i styrelserna?
              Kan man därmed göra vad som helst med olika förslag?
            </seg>
          </u>
          <note type="speaker" xml:id="i-0267683908692fbb-0">
            Anf. 136 BETTY MALMBERG (m) replik:
          </note>
          <u who="betty_malmberg_2d21fb" xml:id="i-4bbe5a68b36e5fe0-3">
            <seg xml:id="i-7bd8e29ec2ab82a0-0">
              Herr talman! Det var många frågor. Jag ska börja beta av dem,
              så får vi se var vi landar, Lage Rahm. Vi får väl be att få återkomma
              sedan.
            </seg>
            <seg xml:id="i-f583a25267c0c52a-0">
              Jag ska tydliggöra några saker. Lage Rahm säger att jag for med
              en felaktighet när jag sade att ni inte kommer med egna förslag.
              När det gäller resursfördelningsmodellen framgår det i er reservation
              att ni tycker att indikatorerna kan vara okej. Vi kan titta på
              kvalitet, men vi måste utvärdera mycket mer innan vi går vidare
              och går fram. Så står det i er gemensamma reservation.
            </seg>
            <seg xml:id="i-0a11d9df692420df-0">
              I och med detta kan jag inte förstå vad det är som Lage Rahm
              riktar kritik mot i mitt sätt att se detta. Ni har ju inget eget
              förslag på hur man ska göra. Eller skulle det kanske vara att
              vi ska utvärdera frågorna under flera år till innan vi kan sätta
              det här kvalitetsdrivande arbetet i sjön? Det kanske är så jag
              ska uppfatta det. Jag har svårt att förstå den delen.
            </seg>
            <seg xml:id="i-346510fc78bd465a-0">
              Sedan har vi de strategiska områdena. Jag tycker att det är lite
              kul att man i ena andetaget säger att det här är alldeles för
              detaljstyrande och alldeles för långtgående och i nästa andetag
              tycker att man ska styra upp pengar för hur vindkraften ska produceras
              i Arktis. Jag tycker att det finns en knepig rågång där. Jag får
              inte ihop det. Jag tycker att man får ställa sig på en fot. Antingen
              vill man detaljstyra eller också vill man det inte.
            </seg>
            <seg xml:id="i-c6def2deb145bd86-0">
              Jag vill också passa på att säga att de pengar som nu går till
              strategiska områden rör 1,8 miljarder i en budget på 30 miljarder
              för 2010. Det motsvarar alltså 6 procent av anslagen. Med det
              sagt kanske det inte är så väldigt mycket pengar.
            </seg>
          </u>
          <note type="speaker" xml:id="i-3e370630a891341a-0">
            Anf. 137 LAGE RAHM (mp) replik:
          </note>
          <u who="lage_rahm_ca9cb9" xml:id="i-326cfca55d958412-4">
            <seg xml:id="i-166f2ea5e8e1955d-0">
              Herr talman! Jag ska upplysa Betty Malmberg om vad jag menade.
              Det är nämligen så att Miljöpartiet hade ett eget förslag om kvalitetssystem
              som lades fram i samband med att propositionen lades fram. Sedan
              har propositionen röstats igenom. I det läget är det inte givet
              att man direkt ska ändra ett system utan att utvärdera det. Vi
              måste visa någon sorts hänsyn till de verksamheter vi har. Man
              kan inte slänga ut ett helt nytt system utan att ha en utvärdering,
              men det är rimligt att vi har synpunkter. Vi lade fram ett ursprungligt
              förslag, som tyvärr röstades ned av kammaren. Det var det jag
              menade. Jag tycker inte att det är ett bra sätt att hantera debatten
              att påstå att vi inte har något förslag.
            </seg>
            <seg xml:id="i-637a44c3c0773085-0">
              Det är bra att Betty Malmberg uppfattar det som positivt att
              det kommer kritik och att man kan ta till sig den. Men man kan
              undra i vilken mån regeringen har tyckt att det har varit kul
              med den massiva kritik som har kommit från forskarsamhället och
              i vilken mån man har tagit till sig den.
            </seg>
            <seg xml:id="i-fcac5bd61cc8a6a3-0">
              Jag menar att de små detaljstyrningsförslag som vi har inte främst
              handlar om att vi vill detaljstyra den stora forskningen, utan
              det handlar om att man vill beställa vissa specifika forskningsinsatser,
              och det är en helt annan sak. Det hinner jag inte utveckla mer
              nu, utan i stället vill jag påpeka någonting som Betty Malmberg
              har sagt som blir konstigt, nämligen att det är bra om elever
              möter lärare som själva har forskat. Jag håller helt och hållet
              med om det, men i det läget är det konstigt att vi satsar så oerhört
              lite på forskning kopplat till lärarprogram och på forskning om
              lärande i förhållande till andra saker. Det här borde regeringen
              ha kunnat rätta till, men det har man låtit bli. Hur kommer det
              sig?
            </seg>
          </u>
          <note type="speaker" xml:id="i-5d7f2b861a0bc5eb-0">
            Anf. 138 BETTY MALMBERG (m) replik:
          </note>
          <u who="betty_malmberg_2d21fb" xml:id="i-4bbe5a68b36e5fe0-4">
            <seg xml:id="i-9512955f7c5d6b75-0">
              Herr talman! Det är regeringens uppfattning att den utbildningsvetenskapliga
              forskningen kanske inte har kommit riktigt till den mognadsgrad
              av vetenskaplighet som är eftersträvansvärd. I den proposition
              som nu har presenterats står det också att man vill underlätta
              för den utbildningsvetenskapliga forskningen. Det här är någonting
              som Vetenskapsrådet sedan styr över. Man vill underlätta på så
              vis att man vill ta bort den medfinansiering från ett lärosäte
              som tidigare har varit ett krav. Den enskilda forskaren behöver
              alltså inte hitta en garanterad medfinansiering vid lärosätet
              för att i nästa läge söka forskningspengar. Så ser det ut. Jag
              tror att vi kommer att få återkomma till det.
            </seg>
            <seg xml:id="i-0045ba232e32a4df-0">
              Jag är kanske lite fräck, men jag noterar att den utbildningsvetenskapliga
              forskning som Miljöpartiet lyfter fram i det här betänkandet mer
              rör sambandet mellan skolmat och prestationer. Jag tycker kanske
              inte att vi då hamnar riktigt på den nivå som vi skulle önska
              när vi talar utbildningsvetenskaplig forskning.
            </seg>
          </u>
          <note type="speaker" xml:id="i-b5564876577b72f0-0">
            Anf. 139 ULF NILSSON (fp):
          </note>
          <u who="ulf_nilsson_15fa88" xml:id="i-e562997c7f17cdbe-0">
            <seg xml:id="i-d6c3b972facd738e-0">
              Herr talman! Då och då hör vi talas om fantastiska framsteg i
              forskningen, men ibland är det tyst. Häromdagen hörde jag talas
              om fantastiska framsteg i cancerforskningen med effektiva cellgifter
              som bara skadar cancersjuka celler men skonar andra. En annan
              dag för några veckor sedan hörde vi talas om datorteknik som kan
              minska dödsolyckorna i trafiken med olika typer av datautrustning.
              Med jämna mellanrum blir det stor medieuppmärksamhet på forskningens
              framsteg, men till vardags är det kanske inte alltid så glamoröst
              att vara forskare.
            </seg>
            <seg xml:id="i-bba37333eb9e081e-0">
              Jag känner den största beundran för de människor som viger många
              år av sitt liv åt att försöka lösa gåtor och få svar på olika
              frågor. I många fall är det en ganska osäker karriär. Det behövs
              verkligen ett brinnande intresse för att våga satsa.
            </seg>
            <seg xml:id="i-d98b669c858bb768-0">
              Min liberala utgångspunkt är att all seriös forskning är viktig.
              Det kan handla om att bota sjukdomar och rädda klimatet men också
              om att klarlägga historiska sammanhang eller om att forska om
              universums uppkomst, solsystemens sammanhang och så vidare. Kunskapstörsten
              för mänskligheten framåt. Det är min övertygelse.
            </seg>
            <seg xml:id="i-e6b91341a3bdc7ae-0">
              Samtidigt visar historien att det inte är enkelt att beställa
              fram bra forskning. Det är inte heller så enkelt att se vad man
              har för nytta av den. Det finns många exempel på det. Georges
              Booles algebra från 1800-talet används till exempel i dag i IT-vetenskapen
              fast IT inte fanns på hans tid. Delar av Albert Einsteins relativitetsteori
              har betydelse för GPS-navigering fast det inte heller fanns på
              den tiden. När jag var liten hörde man ofta av skeptiska människor
              att rymdforskningen var helt onödig. En av många bieffekter med
              rymdforskningen vid sidan av kommunikation är att den har bidragit
              till att hitta nya behandlingsmetoder mot benskörhet hos äldre.
              Vem hade väntat sig det?
            </seg>
            <seg xml:id="i-e494e03befe1453f-0">
              Herr talman! Det har varit så genom historien att i länder där
              universiteten har varit hårt politiskt eller religiöst styrda
              har forskningen inte uppnått samma resultat som i länder där den
              har varit friare. Det är väldigt viktigt att man har ett klimat
              för innovationer, riskkapital och så vidare för att forskningsresultat
              snabbt ska komma ut i samhället.
            </seg>
            <seg xml:id="i-b98f0d6bcef19ab6-0">
              Friheten har lite överraskande nämnts i dag från oppositionen.
              Det var ju den farliga utvecklingen under tolv års socialdemokratisk
              regering. Detaljstyrningen av forskning och universitet ökade
              hela tiden, och den andel resurser som forskarna själva fick bestämma
              över minskade hela tiden. Det är nu, under den här mandatperioden,
              som alliansregeringen har bytt fokus jämfört med den förra regeringen.
              Nu har den politiska detaljstyrningen minskat på olika nivåer.
              Nu utser högskolorna, inte regeringen, i praktiken sina egna styrelser.
              Nu är det på väg förslag om att forskningsstiftelserna till övervägande
              del ska styras av forskare och inte av regeringen. Vetenskapsrådet
              har redan fått förstärkt forskarinflytande, och det pågår ett
              utredningsarbete för att öka universitetens självstyrelse på andra
              sätt.
            </seg>
            <seg xml:id="i-0bced6375c6307f6-0">
              Som flera helt riktigt har sagt innebar forskningspropositionen
              2008 den största resursökningen någonsin för svensk forskning.
              Jag tror att det var en dubbelt så stor ökning som en proposition
              av den typen någonsin har inneburit. Oppositionen har nästan glömt
              bort att det ingick en kraftig satsning på den fria forskningen
              i den. Av de totala forskningsmedlen i Sverige i dag går den största
              delen till direkta anslag till högskolorna för fri forskning och
              till forskarstyrd forskning via Vetenskapsrådet. Den andelen har
              alltså ökat jämfört med tiden före forskningspropositionen. Sedan
              får samtliga lärosäten, stora och små, nya och gamla, en ökning
              av resurserna med i snitt 14 procent fram till 2012.
            </seg>
            <seg xml:id="i-5ccc4bdf51ec19d6-0">
              Det nya är den del som är strategisk forskning. I många andra
              länder har under många år regeringar och parlament beslutat om
              strategiska satsningar på områden som är viktiga, men också på
              områden där man har möjlighet att vara framgångsrik. Det brukar
              ju kallas strategisk forskning.
            </seg>
            <seg xml:id="i-9ec92b7a1b9ddade-0">
              För första gången ser vi nu en sådan satsning i Sverige. Det
              är då, som vi har hört, på teknik, medicin och för det tredje
              klimat och miljö. Arbetet med det har varit ett grundläggande
              arbete med expertpanel, med vetenskapsråd, med utländska experter,
              så det är inte någon liten politisk grupp som har suttit och talat
              om vilka prioriteringar som ska göras.
            </seg>
            <seg xml:id="i-b87ff51a47f7043f-0">
              På samma sätt har man när det gäller de anslag som går till universiteten
              för första gången börjat koppla dem till en kvalitetsdiskussion.
              Man har börjat diskutera dem, och de kommer successivt att utvecklas.
              Men vi har nu för första gången infört metoder för att väga in
              kvalitet i forskningen, så att det inte bara blir historiska skäl
              som gör att ett universitet får pengar. Lunds universitet jag
              bor i Lund är väldigt bra på mycket, men bara för att de har varit
              bra ska de inte alltid ha lika mycket i anslag. Det är den utvecklingen
              som vi uppmuntrar genom att börja väga in kvaliteten även i hur
              vi på sikt höjer eller sänker anslagen till olika lärosäten.
            </seg>
            <seg xml:id="i-2600d239db03c1c9-0">
              Alliansens forskningspolitik har alltså två ben, dels strategiska
              satsningar, dels en ökning av den fria forskningen. Det tycker
              jag att man har lyckats väldigt bra med. Det innebär att Sveriges
              forskningssatsningar nu har tre profiler: forskning av högsta
              kvalitet, garanti för fri forskning och forskning som i större
              utsträckning kommer till nytta.
            </seg>
            <seg xml:id="i-3b9cdb185469b4d0-0">
              Vi såg under den socialdemokratiska tiden tydliga konsekvenser
              av deras politik, brist på pengar och mindre frihet för forskarna.
              Dessutom blev utbildningen av studenterna lidande av den ofinansierade
              utbyggnaden av högskolan.
            </seg>
            <seg xml:id="i-c4d767cdeb5519e7-0">
              Nu har svensk forskning fått en ny kurs. Mer resurser ger fler
              möjligheter, och större frihet ger mer utrymme för nya initiativ.
            </seg>
            <seg xml:id="i-c2f154ab26cc6077-0">
              Det här är långsiktiga satsningar. Om 2030 år kanske vi kan konstatera
              att spännande och svår forskning, som 2010 bedrevs i Lund, Uppsala,
              Karlstad, Blekinge eller någon annanstans, resulterar i en mängd
              nya upptäckter och uppfinningar. Det som är det viktiga och som
              alliansregeringen har upptäckt är nämligen att forskning handlar
              om långsiktighet och framtida visioner, och det finns i den forskningspolitik
              som vi ser i dag. Men det finns inte i reservationerna från oppositionen
              som petar i detaljer.
            </seg>
          </u>
          <note xml:id="i-ba1757269d9198e8-0">
            Bifall till betänkandets förslag!
          </note>
          <note type="speaker" xml:id="i-64f4a87be3dfb249-0">
            Anf. 140 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-5">
            <seg xml:id="i-60e5f097af431359-0">
              Herr talman! Jag får börja med att hälsa Ulf Nilsson välkommen
              tillbaka till en utbildningspolitisk debatt här i kammaren.
            </seg>
            <seg xml:id="i-25e9d1d0b6ea7029-0">
              Jag tror att Ulf Nilsson och jag är tämligen överens om att vi
              vill ha en förskola och skola i världsklass. För att nå dit är
              det viktigt att vi har pedagogiska metoder som står på en solid
              vetenskaplig grund.
            </seg>
            <seg xml:id="i-a3567057c121205e-0">
              Vi behöver en stark utbildningsvetenskaplig forskning av högsta
              vetenskapliga kvalitet. Det är av stor strategisk betydelse. Och
              den utbildningsvetenskapliga forskningen ska bedrivas i nära anslutning
              till lärarutbildningen och svara mot behov inom lärarutbildningen
              och den pedagogiska yrkesverksamheten. Utbildningsvetenskaplig
              forskning stärker skolans kunskapsuppdrag.
            </seg>
            <seg xml:id="i-8b7e77faacfba981-0">
              Vi socialdemokrater vill ha mer utbildningsvetenskaplig forskning,
              att den ska utvecklas i både omfång och kunskapsöverföring. När
              vi då läste den utredning som kom i december 2008 av Sigbrit Franke,
              som heter En hållbar lärarutbildning , var det med intresse som
              vi tog del av de förslag som fanns om just utbildningsvetenskaplig
              forskning, som jag tyckte gav en bra ansats för att stärka den
              forskningen. Hon talade om 175 miljoner kronor som skulle gå till
              Vetenskapsrådet avseende utbildningsvetenskap, om basanslag för
              uppbyggnad av kapacitet vid lärosäten, om stöd till handledning
              av kommunalt finansierade doktorander och om ämnesdidaktiska centrum.
            </seg>
            <seg xml:id="i-e1486ca652b3e008-0">
              I förra veckan kom sedan lärarutbildningspropositionen. Jag läste
              med intresse avsnittet om utbildningsvetenskaplig forskning, men
              jag känner mig inte så värst mycket klokare efter att ha läst
              det avsnittet. Var finns de ekonomiska musklerna?
            </seg>
          </u>
          <note type="speaker" xml:id="i-df15b66217d583bd-0">
            Anf. 141 ULF NILSSON (fp) replik:
          </note>
          <u who="ulf_nilsson_15fa88" xml:id="i-e562997c7f17cdbe-1">
            <seg xml:id="i-43648fc618f73ad2-0">
              Herr talman! Jag håller med Thomas Strand om att utbildningsvetenskaplig
              forskning är viktig och kommer att bli allt viktigare. Fram till
              för några år sedan har det till och med varit svårt att använda
              de pengar som redan den förra regeringen avsatte till den, eftersom
              det inte har funnits så många spännande och intressanta vetenskapliga
              projekt. Men det har utvecklats och blivit mer och mer. Och det
              är klart att i takt med att man uppmuntrar det blir det mer.
            </seg>
            <seg xml:id="i-0e492b63f56f5f84-0">
              Den resursökning som vi nu har gett både till högskolorna, och
              därmed också till lärarutbildningar, och till Vetenskapsrådet,
              och därmed till utbildningsvetenskapliga kommittén, innebär ett
              lyft. Det ska naturligtvis fortsätta att utvecklas.
            </seg>
            <seg xml:id="i-8125e581724f0e84-0">
              Sedan får vi inte glömma bort att vid sidan om resurserna i den
              utbildningsvetenskapliga kommittén har vi ett lärarlyft med möjlighet
              till forskarutbildning. Det är många lärare som redan har utnyttjat
              det och forskar och doktorerar med hjälp av de statliga fortbildningssatsningarna.
            </seg>
            <seg xml:id="i-e059273506b38eb8-0">
              Vi har också ämnesforskning som i allra högsta grad berör lärarna,
              oavsett om det är studier och doktorsavhandlingar i ungdomslitteratur
              inom ämnet litteraturvetenskap eller studier i sex och samlevnad
              inom ämnet sociologi, och så vidare. Det är inte så att det är
              tömt på resurser när det gäller utbildningsvetenskaplig forskning,
              men naturligtvis kommer den att utvecklas.
            </seg>
            <seg xml:id="i-0b9099e3fe1ae1bf-0">
              Jag tycker att det är kraftigt överdrivet att säga att den utbildningsvetenskapliga
              forskningen är styvmoderligt behandlad när även den har fått del
              av höjningen.
            </seg>
          </u>
          <note type="speaker" xml:id="i-c4a9508c6475f258-0">
            Anf. 142 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-6">
            <seg xml:id="i-c7d3fcd0d42798ef-0">
              Herr talman! Ja, det är helt riktigt, som Ulf Nilsson sade, att
              under den socialdemokratiska regeringsperioden kom det en hel
              del resurser just till Vetenskapsrådet för att utveckla den utbildningsvetenskapliga
              forskningen.
            </seg>
            <seg xml:id="i-3a3397a218241345-0">
              Det är klart att jag var nyfiken efter valet och den nya regeringens
              tillträdande på vad som skulle hända på området, därför att det
              var väldigt mycket argumentation från den borgerliga sidan om
              hur flummig och dålig skolan var, hur lite kunskaper den gav här
              behövde det tas krafttag.
            </seg>
            <seg xml:id="i-9d1a7427534044f3-0">
              Är det på något sätt som man verkligen behöver ta krafttag för
              att långsiktigt utveckla skolans kunskapsuppdrag så är det genom
              att stärka forskningen. Det har varit en genomgående kritik från
              professionen att här är för lite forskning som verkligen berör
              skolan. Man jämför ibland med forskning inom sjukvården och hur
              betydelsefull den har varit för att bygga upp en bra och god vård.
              Men när ni lade fram er första budget hösten 2006 kom det inga
              speciella satsningar till UVK. Det kom inget heller hösten 2007
              eller 2008, inte heller hösten 2009. Vi väntade då med spänning
              på vad som skulle hända när man kom med lärarutbildningspropositionen.
              Och när Sigbrit Franke hade lagt fram ett förslag, tomt på innehåll
              vad det gäller muskler, är det klart att jag blev besviken och
              tänkte på den kritik som tidigare riktats mot skolan.
            </seg>
            <seg xml:id="i-c0364fe7e2996fe0-0">
              Varför satsar ni då inte medel? Vi satsar faktiskt lite mer pengar
              än vad ni gör just för att stärka den utbildningsvetenskapliga
              forskningen.
            </seg>
            <seg xml:id="i-12f629d6ee29c992-0">
              Det är så, Ulf Nilsson, att ni har satsat på att sänka skatter,
              mest för dem som är rika och välbeställda. Det blir väl inte så
              mycket pengar kvar då till att satsa på utbildningsvetenskaplig
              forskning. Jag tycker att ni står ganska tomhänta och med byxorna
              neddragna i den här frågan.
            </seg>
          </u>
          <note type="speaker" xml:id="i-17bd1bbca16d04a4-0">
            Anf. 143 ULF NILSSON (fp) replik:
          </note>
          <u who="ulf_nilsson_15fa88" xml:id="i-e562997c7f17cdbe-2">
            <seg xml:id="i-7b1339b4ce515fac-0">
              Herr talman! Thomas Strand har säkert ett genuint intresse för
              utbildningsvetenskap. Det klingar dock konstigt och falskt när
              Thomas Strand frågar Varför satsar ni inte mer pengar? samtidigt
              som vi diskuterar en forskningsbudget vars ökning är dubbelt så
              stor som någon gång tidigare och mycket större än ni någonsin
              föreslog i regeringsställning även för de kommande åren efter
              nästa mandatperiod. Frågan varför vi inte satsar mer pengar blir
              därför konstig.
            </seg>
            <seg xml:id="i-638e4dc7f505c9d9-0">
              Man kan alltid diskutera fördelningen. Nu tycker inte jag att
              lärarutbildningen och utbildningsvetenskapen är styvmoderligt
              behandlad. Det är så mycket annat som behöver rättas till. Thomas
              Strand glömmer att Sigbrit Frankes och Högskoleverkets utvärderingar
              också visade att lärarutbildningen var katastrofalt dålig och
              innehöll stora brister.
            </seg>
            <seg xml:id="i-ca4b1dbb4a07ed67-0">
              Huvudbudskapet i den proposition Thomas Strand nämnde är att
              nu kommer vi att få lärare som ska kunna undervisa små barn i
              hur man lär sig läsa och skriva och i matematik. Vi ska få gymnasielärare
              som kan sin matematik, sin historia och sitt språk. Det är en
              enorm satsning.
            </seg>
            <seg xml:id="i-106974823bc79529-0">
              Svaret på frågan varför vi inte satsar mer pengar blir en motfråga:
              Varför satsade ni aldrig några ordentliga pengar på svensk forskning
              under förra mandatperioden?
            </seg>
          </u>
          <note type="speaker" xml:id="i-eedcb0a1702f9183-0">
            Anf. 144 LAGE RAHM (mp) replik:
          </note>
          <u who="lage_rahm_ca9cb9" xml:id="i-326cfca55d958412-5">
            <seg xml:id="i-018c59e609e7039e-0">
              Herr talman! Jag vill börja med att rätta till något som jag
              tror att flera borgerliga debattörer har missförstått vad gäller
              vår syn på frihet och forskning. Det är uppenbart att mycket av
              forskningen måste vara fri. Vi hoppas att den grundinställningen
              delas av regeringen. Dock är det så att en regering behöver underlag
              för sina förändringsförslag. Den typen av underlag kan man producera
              själv i Regeringskansliet eller få via den vetenskapliga forskningen
              på universiteten. Det är två helt olika saker.
            </seg>
            <seg xml:id="i-405157402575bee7-0">
              Det gäller att vara tydlig med att den forskning som inte är
              till för att vara underlag bör vara så fri som möjligt medan den
              forskning man vill ha som underlag är en annan sak. Det är precis
              som när ett företag beställer forskning som är relevant för det
              man ska göra. Samhället har dock ett ansvar att se på akademin
              och försörja den fria forskningen, och det är två helt olika saker.
              När vi har synpunkter på forskning som behövs för att gillas som
              underlag är det en helt annan sak.
            </seg>
            <seg xml:id="i-ffb1536f492cd0a8-0">
              De flesta uppfattar att detaljstyrningen i denna proposition
              har ökat. Det var inte alls det vi hörde från Ulf Nilsson. Det
              är olyckligt när regeringen tycker att man har gjort något bra
              men de flesta andra och forskarsamhället tycker att detaljstyrningen
              har ökat. Då kan man fråga sig vem det är som har rätt.
            </seg>
          </u>
          <note type="speaker" xml:id="i-6978cb072abe061c-0">
            Anf. 145 ULF NILSSON (fp) replik:
          </note>
          <u who="ulf_nilsson_15fa88" xml:id="i-e562997c7f17cdbe-3">
            <seg xml:id="i-cd8787d268803bbc-0">
              Herr talman! Det är ingen entydig uppfattning att detaljstyrningen
              har ökat. Jag håller helt med om att det behövs fri forskning.
              Vad vi har gjort i motsats till förra perioden är att öka den
              andel som högskolor och fakulteter disponerar själva. Den andelen
              av forskningsbudgeten är i procent i dag större än vad den var
              när Miljöpartiet var med och stödde den förra regeringen. Jag
              minns att jag då fick reda på hur fördelningen var, och jag var
              bekymrad över att andelen fakulteterna bestämde över var mindre
              än 50 procent. I dag är den över 50 procent. Rent faktiskt har
              den del forskarna själva styr över ökat.
            </seg>
            <seg xml:id="i-031ad638e2338cc8-0">
              Det underlag vi har hört flera berätta om, som ligger till grund
              för den strategiska satsningen, bygger också på vetenskaplig grund,
              dels av Vetenskapsrådet och andra forskningsråd, dels av utländska
              experter. Det var alltså inte politiker som satt och tyckte att
              man skulle satsa på diabetesforskning, utan det var experter inom
              akademin som plockade fram områden där Sverige skulle ha möjlighet
              att bedriva spetsforskning.
            </seg>
            <seg xml:id="i-d7cb6b3efb3a6024-0">
              Avslutningsvis, bilden som Lage Rahm målar upp, att forskarsamhället
              som helhet talar om ökad detaljstyrning, är felaktig. Det finns
              förstås alltid forskare och andra som tycker att regeringen skulle
              ha prioriterat annorlunda; det kommer vi aldrig ifrån. Helhetsbilden
              är dock inte den.
            </seg>
          </u>
          <note type="speaker" xml:id="i-00f546bc5d1f0d91-0">
            Anf. 146 LAGE RAHM (mp) replik:
          </note>
          <u who="lage_rahm_ca9cb9" xml:id="i-326cfca55d958412-6">
            <seg xml:id="i-2f6c382e6f94f857-0">
              Herr talman! Om det har kanske jag och Ulf Nilsson olika uppfattningar.
              Jag hävdar att man kan bedriva fri forskning på annat än fakultetsmedel.
              Söker man forskningsmedel för att man har hög kvalitet i forskningen
              och vill ha pengar till vissa projekt kan man givetvis bestämma
              vilken typ av projekt man ska ha relativt fritt där också. Jag
              tror att Ulf Nilsson övervärderar fakultetsmedlens betydelse just
              när det gäller fri forskning även om fakultetsmedel är viktiga
              för att det kan minska administrationen vid sökandet.
            </seg>
            <seg xml:id="i-3d4f3a679d66bb49-0">
              När det gäller underlagen var det bra att man tog in dem. Jag
              har dock hört mycket kritik mot hur regeringen hanterade underlagen,
              att de returnerades och att man snabbt begärde vissa specifika
              andra saker. I så fall är det problematiskt, men jag hinner inte
              utveckla det nu.
            </seg>
            <seg xml:id="i-69879a4de887b354-0">
              Man kan fråga sig om icke-styrningen består av mer pengar och
              att styrelserna har fått en annan sammansättning.
            </seg>
            <seg xml:id="i-6e852a1d12c9cb09-0">
              Jag undrar om utspelen om att regeringen har granskat universitetskurser
              och är orolig och om en styrning av en specifik högskoleutbildning
              bara är olycksfall i arbetet och undantag som regeringen råkat
              göra sig skyldig till. Ska man egentligen inte ha någon detaljstyrning
              eller är detta början på något nytt? Hur ser det i själva verket
              ut på den här fronten?
            </seg>
          </u>
          <note type="speaker" xml:id="i-6bb6a712c6c36f5e-0">
            Anf. 147 ULF NILSSON (fp) replik:
          </note>
          <u who="ulf_nilsson_15fa88" xml:id="i-e562997c7f17cdbe-4">
            <seg xml:id="i-722cf065c0099d0c-0">
              Herr talman! Fri forskning är, som Lage Rahm sade, naturligtvis
              inte bara fakultetsanslag. Det är också de anslag som man söker
              på Vetenskapsrådet. Det har som sin första uppgift att stödja
              den fria grundforskningen, som man traditionellt säger. Vetenskapsrådet
              har fått ökade anslag och dessutom förstärkt forskarinflytande
              i och med att ledamöterna som utses av regeringen är färre än
              vad de var under er tid. Det är två konkreta exempel mer pengar
              och mindre politisk styrning. Vad gäller mindre politisk styrning
              är samma sak på gång i forskningsstiftelserna.
            </seg>
            <seg xml:id="i-dfd448c2591dcf02-0">
              När det gäller att granska universiteten råkade jag ställa en
              fråga till högskoleministern om just detta för några veckor sedan.
              Han förklarade tydligt att de kurser som ska granskas har Högskoleverket
              i uppdrag att granska. Han eller någon annan ansvarig politiker
              uttalar sig inte om vilka kurser som är vetenskapligt korrekta
              och kvalificerade eller inte. De kurser som ska utvärderas ingår
              inte i program och omfattas därför inte av den hittillsvarande
              utvärderingen. Det är dessa kurser som Högskoleverket har fått
              i uppdrag att utvärdera så att i princip alla kurser på universitet
              och högskolor blir utvärderade.
            </seg>
            <seg xml:id="i-eac51fe425b3d159-0">
              Jag såg häromåret att man i Malmö har en golfutbildning på högskolan.
              Som lekman kan jag inte uttala mig om huruvida det är en kvalificerad
              utbildning eller inte. Men det är bra att en utvärdering gör det.
              Jag kan dock försäkra Lage Rahm om att ingen blir dömd på förhand.
            </seg>
          </u>
          <note type="speaker" xml:id="i-033d73a51fbdbec7-0">
            Anf. 148 YVONNE ANDERSSON (kd):
          </note>
          <u who="yvonne_andersson_c8fed3" xml:id="i-23d6b1a1350bba57-0">
            <seg xml:id="i-7a9f606ad39b2466-0">
              Herr talman! Sverige är ett litet land, men det är starkt. Genom
              ett omfattande kändisskap för sin kunskap, sina upptäckter och
              uppfinningar har Sverige gjort sig berömt. Att Kungliga Vetenskapsakademien
              dessutom har lyckats marknadsföra, sprida kunskap och engagemang
              om Nobelpriset bidrar självklart till Sverige som stark kunskapsnation.
            </seg>
            <seg xml:id="i-e0ad4220c0a1c6c2-0">
              Sverige är möjligheternas land, må jag säga. Sverige har också
              befäst sin ställning genom de starka företag som visat sig ha
              internationell kraft i flera avseenden. Varhelst man kommer i
              världen vet människor vad Ericsson, Saab och Alfa Laval är. Vi
              kan vara stolta.
            </seg>
            <seg xml:id="i-45968bf029d148b0-0">
              Herr talman! Kloka människor, vetgiriga människor och ansvarsfulla
              personer har själva och tillsammans byggt Sveriges varumärke som
              stark kunskapsnation. I den politiska debatten lyfter vi med all
              rätt gärna fram vår tillfredsställelse med det.
            </seg>
            <seg xml:id="i-fef9fed19a8edcbe-0">
              Ibland kanske vi ska stanna upp och fråga oss hur det har gått
              till. Det behövs ett sammanhang. Det krävs sammanhang som vi måste
              bevara och visa respekt för och tilltro till.
            </seg>
            <seg xml:id="i-2ea4c5a17773c7fd-0">
              Jag tänker inte enbart på våra lärosäten som självklart spelar
              en viktig roll. Jag tänker på akademierna, finansiärerna, det
              civila samhället som vi i en framgångsrik alliansregering har
              tilltro till.
            </seg>
            <seg xml:id="i-589f6e279e481d86-0">
              Jag vill gärna ge den bilden för att sätta in de frågor som vi
              har i dagens betänkande i ett sammanhang. Det är min absoluta
              övertygelse att om Sverige framdeles ska behålla sin position
              som framstående kunskapsnation måste krafterna samlas från olika
              håll och bistå med de styrkor och kraftfält som finns.
            </seg>
            <seg xml:id="i-36a3eeb63c7798e3-0">
              I riksdagen har vi ansvar för forskning och forskarutbildning.
              Staten anslår pengar. Vi har gjort den största satsningen någonsin
              på statlig forskning och forskarutbildning. Det innebär inte att
              vi för den skull negligerar hela det sammanhang som det civila
              samhället står upp för.
            </seg>
            <seg xml:id="i-195d871d037ae515-0">
              Herr talman! Det är lätt för oppositionen att kritisera fragment
              av den politik som vi står för. Vad oppositionen dock inte kan
              kritisera på en enda punkt är helheten. Under årtionden smetade
              en s-ledd regering ut de statliga forskningspengarna lite varstans
              utan samlande krafter. Anslagen till forskningen gick ned och
              alldeles för få forskare hade möjlighet till postdoktorala tjänster.
              Det blev ingen effektivitet i systemet, och det blev inget flöde.
              Det har drabbat svensk forskning hårt. Det är något vi försöker
              hantera.
            </seg>
            <seg xml:id="i-33770d6a250ce48b-0">
              Vår regering har ändrat på det. Den största satsningen är nu
              gjord. Vi har fokuserat på strategiska områden för att vi ska
              bidra till forskning och excellens.
            </seg>
            <seg xml:id="i-b21b7400f52d1ea7-0">
              Nu blir jag sugen på att berätta, eftersom det verkar som om
              inte alla vet hur detta gick till. De strategiska forskningsområdena
              valdes ut i mycket nära samarbete med svenskt näringsliv, forskningsfinansiärer,
              människor i olika positioner och med aktörer från det civila samhället.
              Så valdes de strategiska områdena ut. Nu hör vi gång på gång talas
              om en detaljstyrning. Det är över huvud taget ingen detaljstyrning
              från oss som makthavare. Styrningen ligger hos forskningsfinansiärerna.
              Vem vet mer om detta än de?
            </seg>
            <seg xml:id="i-4ec245f358c731b5-0">
              Thomas Strand efterlyser branschprogrammen. Alla vi som var med
              på den tiden när branschprogrammen initierades av dåvarande näringsminister
              Leif Pagrotsky vet att det helt enkelt var slut på pengar, och
              man tyckte att det var lämpligt att Vinnova tog hand om den stora
              fordonssmällen i Trollhättan och lite varstans. Det är något förenklat
              uttryckt av mig. Då satsade man pengar, men det var inte forskning,
              Thomas Strand. Kom inte och säg att det var forskning.
            </seg>
            <seg xml:id="i-80cbbbaa417797c9-0">
              Vi satsar pengar på strategiska områden för forskning för att
              vi som nation fortfarande ska finnas i framkant globalt. Vi gör
              det eftersom det höll på att gå under och kollapsa inom en rad
              områden under den s-ledda regeringen.
            </seg>
            <seg xml:id="i-cd24bb492301d354-0">
              I oppositionens reservationer åtminstone de två första är det
              samma innehåll som i det vi skrev till er när ni körde er detaljstyrning
              och er systemkaraktäristika på forskningssystemet. Ni kanske har
              lånat vår text i vissa avseenden. Det är något som jag funderar
              på.
            </seg>
            <seg xml:id="i-7f261fbc2c442975-0">
              I debatten får vi veta att Utbildningsvetenskapliga kommittén
              hade ett tomt innehåll. Vad ska jag säga, herr talman?
            </seg>
            <seg xml:id="i-7d811663d7abd91f-0">
              När Thomas Östros under sin tid som utbildningsminister initierade
              UVK lade han det som en kommitté eftersom han tydligen var så
              osäker på det att han inte ville göra det som ämnesområde.
            </seg>
            <seg xml:id="i-f005d2460729a0fa-0">
              När Leif Pagrotsky senare blev utbildningsminister ville inte
              han heller göra det som ämnesområde utan lät det ligga som en
              kommitté med ett väldigt diffust innehåll.
            </seg>
            <seg xml:id="i-0c5356e7237a41ad-0">
              Nu har en framgångsrik alliansregering trätt till. Vad gör vi?
              Vi låter den ligga kvar och skriver in detta sedan.
            </seg>
            <seg xml:id="i-7967ec3cf6a324e3-0">
              Lärarutbildningspropositionen har nyss kommit. Den ska ju inte
              debatteras i dag, men jag vill informera om att det står i den
              att vi vill bredda området. Vi vill att samtliga andra ämnesområden
              ska visa vad de kan om utbildning och tillföra kunskap. Om vi
              ska ha en lärarutbildning för matematik, naturvetenskap och teknik,
              som är ett eftertraktat område, är det väl väldigt bra om det
              kommer ämnesområden inom kemi, fysik och teknik som går in med
              medel till UVK. Det är ett samarbete för att bredda och få en
              ökad tyngd. Vi ska ha en framgångsrik skola.
            </seg>
            <seg xml:id="i-cd9164e3dc632e36-0">
              Är det något vi ska göra under den här mandatperioden så är det
              att se till att vi får en framgångsrik grundskola utifrån en vetenskaplig
              grund.
            </seg>
            <seg xml:id="i-03e3653baea7d173-0">
              När det gäller prioriterade forskningsområden har vi tillsammans
              med akademier och IVA den största ingenjörsvetenskapsakademin
              i Europa, kanske i världen jobbat fram hur våra satsningar ska
              finnas i framkant i framtiden. Vi vill ha ett långsiktigt hållbart
              samhälle och forskning. Inom den ramen drar vi fram de stora perspektiven.
            </seg>
            <seg xml:id="i-54a74c3269b62f11-0">
              Herr talman! Stolt kan jag konstatera att med våra satsningar,
              tillsammans med det akademierna gör, det forskningsfinansiärerna
              gör och det som det civila samhället gör Riksbankens jubileumsfond
              och andra kommer Sverige att bibehålla en stark kunskapsproduktion
              och en nivå som ger möjlighet till nya landvinningar, nya uppfinningar
              och nya upptäckter.
            </seg>
          </u>
          <note xml:id="i-aecf64e578aac6cc-0">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" xml:id="i-56556a3f4a4cfa36-0">
            Anf. 149 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-7">
            <seg xml:id="i-b903c46115d6b10a-0">
              Herr talman! Jag ska först korrigera ett påstående som Yvonne
              Andersson fällde om vad jag sagt, nämligen att jag har sagt att
              UVK är ett tomt innehåll. Det tror jag inte att jag har sagt.
              Jag känner inte igen att jag har sagt det. Vi kan ju kolla utskriften.
              Om jag har sagt det tar jag tillbaka det.
            </seg>
            <seg xml:id="i-458a8fa133df4203-0">
              Men jag sade att vi tillsatte denna kommitté. Vi anslog pengar
              till det. Min förundran var att den borgerliga regering som så
              starkt kritiserat svensk skola inte följer sin egen utredares
              förslag om att den utbildningsvetenskapliga forskningen behöver
              mer resurser 175 miljoner kronor. Jag har aldrig sagt att UVK
              saknar innehåll. Det vill jag notera.
            </seg>
            <seg xml:id="i-3cb42edc441387da-0">
              Det är lite intressant att lyssna på Yvonne Andersson och de
              andra företrädarna från majoriteten. Ni har makten i Sverige.
              Men när ni står här i talarstolen uppträder ni som oppositionspartier.
              Ni kommer hela tiden tillbaka till vad vi gjorde och vad vi inte
              gjorde och vilka brister som vi hade. Ni talar inte så mycket
              om vad ni själva vill framöver.
            </seg>
            <seg xml:id="i-343dfec80ef8e1e6-0">
              Ibland får vi höra att vi styrde i detalj. Yvonne Andersson sade
              att vi smetar ut pengarna. Men jag tycker faktiskt inte att detta
              är en rättvisande bild. Det blir en makalös historiebeskrivning
              av branschprogrammens införande i Sverige. Men om man uppträder
              i opposition har man väl rätt att säga vad man vill.
            </seg>
            <seg xml:id="i-c1d913956e2bb8f2-0">
              Yvonne Andersson talade om framtiden. Jag vill bara säga en sak.
              En viktig fråga i framtiden handlar om de unga forskarna och att
              man i framtiden säkrar goda anställningsvillkor för yngre forskare.
              Jag tycker att ni gör för lite där. Vad gör ni för yngre forskare
              och deras framtidsmöjligheter?
            </seg>
          </u>
          <note type="speaker" xml:id="i-ac1bdb96832009b4-0">
            Anf. 150 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-23d6b1a1350bba57-1">
            <seg xml:id="i-84cd578e9dd79979-0">
              Herr talman! Om jag bygger ett hus och vet att det är för dåliga
              stammar de är för svaga och märker när huset börjar bli färdigt
              att det händer någonting, då måste jag gå tillbaka och lappa,
              laga och reparera, eller hur? Därför måste man tyvärr göra en
              tillbakablick.
            </seg>
            <seg xml:id="i-94e3d156cd2f19e6-0">
              Det som jag kan tycka är synd, och jag har varit med i tolv år
              och debatterat denna typ av forskning och levt under socialdemokratisk
              forskningspolitik under många år, är att man inte tittar tillbaka
              på hur det har varit och vad som byggdes då och säger: Nu bygger
              vi någonting annat.
            </seg>
            <seg xml:id="i-94c500865acc2d18-0">
              Jag tycker att det finns några områden där den nuvarande oppositionen
              borde kunna ge kredit för det som är gjort. Jag kan ta den kliniska
              forskningen som exempel som någon har tagit med i någon reservation,
              men jag kommer inte ihåg vem. Det fanns kalasbra medicinsk forskning
              och klinisk forskning, från ax till limpa, på 80-talet med grundforskning
              kopplad till hela delen av klinisk forskning till tillämpningen.
              Den slog Socialdemokraterna sönder, snuttifierade och detaljstyrde
              för att ha vissa delar.
            </seg>
            <seg xml:id="i-6fd7798f10597b36-0">
              Jag var en av dem som gick in och faktiskt lyfte fram den frågan
              många gånger i riksdagen. Då försvarade man att man hade gjort
              så här.
            </seg>
            <seg xml:id="i-a9f67b56ff0a1755-0">
              I dag tycker jag att det är jättesynd att det kommer samma kritik.
              Men bara för att de flesta inte har varit så länge i riksdagen
              har de inte följt med i denna utveckling. Det tycker jag är synd.
            </seg>
            <seg xml:id="i-269f814e216babb2-0">
              Vi har inte sagt att vi ska dra ned på eller ta bort UVK, Utbildningsvetenskapliga
              kommittén. Vi ska återkomma, förmodligen i vårpropositionen. Jag
              utgår från det. Men framför allt har vi sagt att det är viktigt
              att ha en tyngd på bredden. Vi har ett problem med till exempel
              för få matematiker.
            </seg>
          </u>
          <note type="speaker" xml:id="i-82624957771c27cd-0">
            Anf. 151 THOMAS STRAND (s) replik:
          </note>
          <u who="thomas_strand_a4f0e0" xml:id="i-303017691e59fdf6-8">
            <seg xml:id="i-feb22f5e35ccb2cb-0">
              Herr talman! När jag läser propositionen kan jag konstatera att
              ni inte ska återkomma i den frågan. Det är ungefär som Ulf Nilsson
              säger, nämligen att det finns en allmän anslagsökning till forskningen.
              Sedan får lärosätena hantera det. Men det finns ingenting om att
              man ska komma tillbaka om detta. Jag tror inte att det blir några
              pengar.
            </seg>
            <seg xml:id="i-4aef2136e150ff70-0">
              Det är intressant att Yvonne Andersson som representant för Kristdemokraterna
              tror och hoppas att det ska bli mer pengar. Så läser inte jag
              propositionen. Det ska bli intressant att följa detta.
            </seg>
            <seg xml:id="i-27d3a51173a44d8d-0">
              Jag vill återvända till frågan om de yngre forskarna. Det var
              inte någonting som Yvonne Andersson kommenterade speciellt. Jag
              tycker att det är en viktig fråga att vi i framtiden får forskare
              som har trygga anställningsvillkor så att de kan leva på sin forskning.
              I dag har vi inte det. Det finns mycket att önska i fråga om att
              se till att det blir mer av regelrätta anställningar och en trygghet.
            </seg>
            <seg xml:id="i-95f9db954e2a0ab7-0">
              Vi vet att speciellt kvinnor drabbas av att det finns en otrygghet.
              Över 60 procent av studenterna på högskoleutbildningarna är kvinnor,
              men bland doktoranderna är det ungefär hälften. Det är säkert
              kopplat till otrygga anställningsvillkor och andra villkor för
              att forska. Vad vill regeringen göra åt det?
            </seg>
            <seg xml:id="i-717d4558af031a64-0">
              Det finns en annan sak som jag tycker är viktig att ta upp, nämligen
              de utländska doktoranderna. Nyligen hade vi en diskussion i utskottet
              om de avtal som finns mellan exempelvis pakistanska studenter
              och Pakistan. Avtalen är sådana att de innebär en bristande rättssäkerhet
              för dessa studenter. Avtalen inkräktar på de mänskliga rättigheterna.
              Studenterna får inte engagera sig politiskt när de är i Sverige
              och går på högskolan. Det är villkor som vi inte skulle acceptera
              för svenska studenter.
            </seg>
            <seg xml:id="i-99b0aefda732797b-0">
              Då har jag en fråga. Vad vill Kristdemokraterna som är ett värdeorienterat
              parti göra för att ändra detta? Accepterar ni att vi har sådana
              förhållanden i Sverige för utländska studenter?
            </seg>
          </u>
          <note type="speaker" xml:id="i-faf4ce2dd1fc7477-0">
            Anf. 152 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-23d6b1a1350bba57-2">
            <seg xml:id="i-245d2d3f1f4f96f4-0">
              Herr talman! Jag vill börja med att säga något om de yngre forskarna.
              A och O för att vi ska få yngre forskare är att vi har en bra
              skola: bra grundskola, bra gymnasieskola, en bra kvalitet på våra
              studenter och på högskolorna. Därefter kommer de in i forskarutbildningen.
            </seg>
            <seg xml:id="i-e33cfbb992a591cf-0">
              Detta jobbar vi med, och där har vi mycket att göra, Thomas Strand.
              Jag beklagar, men vi är inte så stolta över det som har hänt under
              de år som Socialdemokraterna ledde regeringsarbetet inom detta
              område.
            </seg>
            <seg xml:id="i-49e18093e7a607fb-0">
              När det gäller möjligheter till försörjning, doktorandtjänster,
              forskarskolor, stipendier, vill vi ha en mångfald. Visserligen
              vill Vänsterpartiet ta bort stipendierna, men vi vill inte ha
              alla människor och alla doktorander i ett fack. Vi vill erbjuda
              möjligheter, och i dag är doktorandtjänsterna på en nivå som jag
              måste säga att jag är stolt över, och det har ni varit med och
              byggt upp.
            </seg>
            <seg xml:id="i-ba8137b3f55b144d-0">
              Att ni inte kan samarbeta med Vänstern kan jag inte förstå. Där
              tycks ni inte ha samma uppfattning. I så fall skulle ni ta bort
              en ytterligare möjlighet.
            </seg>
            <seg xml:id="i-acb6d4ed92adc6f2-0">
              Vi vill ha unga forskarstuderande, vi vill ha bra försörjning,
              och vi vill också ha bra avtal för utländska studenter. Är det
              något som brister får vi naturligtvis titta på det. Inget är så
              bra att det inte kan bli bättre. Där har vi ingen stolthet. Vi
              gör allt vi kan för att det ska bli så bra som möjligt.
            </seg>
          </u>
          <note type="speaker" xml:id="i-4ff4bca473655bd3-0">
            Anf. 153 FINN BENGTSSON (m):
          </note>
          <u who="unknown" next="cont" xml:id="i-9c9586637048e491-0">
            <seg xml:id="i-a1fd83ad596b5c2b-0">
              Herr talman! Det har talats mycket om detaljstyrning i denna
              debatt. Jag hade anledning att gå upp i talarstolen för att ge
              ett litet perspektiv på detta givet det faktum att jag har skrivit
              fyra motioner som tas upp i detta betänkande. För tids vinnande
              kommer jag att ta upp argumentationen i bara en av dessa motioner
              som handlar om stöd till ringaktad medicinsk forskning.
            </seg>
          </u>
          <note xml:id="i-dff910c8681fa828-0">
            Politikerstyrning för val av vetenskaplig inriktning och formulering
            av frågeställning riskerar att resultaten, även om de tolkas rätt,
            förlorar i trovärdighet.
          </note>
          <u who="unknown" prev="cont" xml:id="i-ea307a6a5811fa66-0">
            <seg xml:id="i-2c16cc488b597810-0">
              En bred opinion både inom och utom forskarsamhället stöder därför
              offentligfinansierad forsknings oberoende i förhållande till fördelningen
              av statliga forskningsmedel, primärt när detta görs av statsmakterna
              själva.
            </seg>
            <seg xml:id="i-bc99adff1aec21fe-0">
              Men i praktiken sker ofta övergrepp mot denna viktiga princip
              i fråga om forskningsinnehållets oberoende genom missriktade ambitioner
              från politiker eller myndigheter som vill detaljstyra tilldelningen
              av forskningsresurser mot områden som man menar är till gagn för
              samhället.
            </seg>
            <seg xml:id="i-3036c7eeb729126b-0">
              Att denna typ av ambitioner ofta blir just missriktade beror
              på att man har missförstått var tillkortakommanden i forskningsfinansieringen
              verkligen existerar.
            </seg>
            <seg xml:id="i-f0933bd8cae03227-0">
              Forskningsverksamheter som för dagen förefaller eminenta eller
              excellenta är nämligen sällan de som behöver förstärkas. Sådana
              strukturer finner närmast alltid sitt behov av resurser tillgodosett
              på ett eller annat vis.
            </seg>
            <seg xml:id="i-c2da209773fc7944-0">
              Det hindrar inte att man som ledare och medarbetare i denna typ
              av forskning sällan är nöjd med sina anslag. Med till synes enkla
              och självklara argument om sin grupperings förträfflighet i form
              av kompetens i allmänhet och av betydelse för samhället i synnerhet
              vill man locka och pocka politiker och andra beslutsfattare att
              med offentligfinansierade forskningsresurser ständigt prioritera
              sådan forskning som ter sig populär och rätt att driva i tiden
              just nu.
            </seg>
            <seg xml:id="i-28e30cc203e3fabc-0">
              Men om man hemfaller till populism för att vilja styra forskningens
              resurser riskerar inte bara tillfälliga nycker att få stöd utan
              även rent ideologiskt präglade påtryckningar kan lätt vinna ogenomtänkt
              giltighet för stöd.
            </seg>
            <seg xml:id="i-25329f8ccb87b587-0">
              En fast politisk styrning utifrån förenklade analyser riskerar
              paradoxalt nog att skada den eventuella positiva politiska innebörd
              den kan visa sig ha på sikt.
            </seg>
            <seg xml:id="i-a1be408bfab50508-0">
              Det är därför så viktigt att eventuella missförhållanden på denna
              punkt vad gäller stöd till forskning i Sverige så långt som möjligt
              undanröjs för framtiden.
            </seg>
            <seg xml:id="i-4cd6a33db12dbbad-0">
              Här har jag fortfarande en oplockad gås att diskutera med alltför
              många politiker och tjänstemän, något som dock får redas ut i
              annan ordning.
            </seg>
            <seg xml:id="i-6a4a93763206bb84-0">
              Trots detta, herr talman, kan vissa missriktade stödåtgärder
              för försummad forskning med en potential för framtiden ha en stor
              legitimitet för att identifieras och styras av politiker. Det
              är sådan typ av forskning som motion Ub291 som behandlas i detta
              betänkande handlar om.
            </seg>
            <seg xml:id="i-edb8e000d6bfa5d5-0">
              Analysen i det här fallet utgår från det stora och negligerade
              samhällsproblem som döljer sig om man nekar stora men ringaktade
              patientgrupper att få sina sjukdomar vederbörligt studerade bara
              för att dessa för oinvigda är nytillkomna eller ovanliga som diagnoser.
            </seg>
            <seg xml:id="i-391eb90cba3f55ee-0">
              Här har politikerna ett särskilt ansvar för att värna att offentliga
              forskningsresurser tillhandahålls då möjligheterna att få detta
              via gängse forskningsfinansiärer, såväl offentliga som privata,
              är undermåliga i dag givet det regelverk som är förhärskande beträffande
              prioritering av sådan resurstilldelning.
            </seg>
            <seg xml:id="i-3a1f2b30734e3b73-0">
              Om ett tillstånd är nyligen påkommet eller sällsynt förekommande
              blir av hävd forskningssatsningar på ett sådant område från våra
              vanliga källor mycket begränsade. De kan till och med helt utebli.
              Det här är en politisk prioritering som kan göra skillnad om man
              analyserar tillståndet rätt.
            </seg>
            <seg xml:id="i-1c9c16772fbce63d-0">
              Även om inte varje sådan satsning på försummade områden vinner
              otvetydig framgång i det korta perspektivet har denna typ av analys
              för stöd riktad på mindre uppmärksammade problem i dag ofta en
              stor potential för framtiden. Detta är att beakta särskilt om
              Sverige på lite sikt ska kunna återta positionen som en ledande
              forskningsnation genom att det tänks i nya och vidare banor, inte
              minst inom den kliniska forskningen.
            </seg>
            <seg xml:id="i-752dc356519b5174-0">
              Herr talman! I detta anförande hinner jag inte gå in på den trovärdiga
              vetenskapliga och medicinska dokumentationen om att det just nu,
              våren 2010, vore synnerligen angeläget att de i motionen utpekade
              sjukdomsgrupperna gavs riktat stöd från offentligt finansierad
              forskning. Men bara det faktum att uppskattningsvis över en halv
              miljon drabbade svenskar ofta lever i förtvivlan och vanmakt med
              dessa diagnoser inom svensk sjukvård i dag är motiv nog för att
              knyta an till forskningssatsningar.
            </seg>
            <seg xml:id="i-2bfd34bf5b406dff-0">
              Till dessa ringaktade sjukdomsgrupper hör tillstånd som myalgisk
              encefalomyelit eller kroniskt trötthetssyndrom, på engelska chronic
              fatigue syndrome, och så kallat irriterade tarmens syndrom eller
              irritable bowel syndrome, IBS. Båda tros vara närbesläktade med
              en annan kronisk åkomma, nämligen fibromyalgi en i dag respekterad
              diagnos men en diagnos som led av oförståndets förakt när jag
              i början av 1980-talet som ung läkare kom i kontakt med detta.
              Patienternas vård förringades och även forskningen.
            </seg>
            <seg xml:id="i-7c84f1125317fbe4-0">
              Herr talman! Slutligen: Ytterligare en grupp sjukdomar kommer
              i dag med samma argumentation i kläm när det gäller forskningsstöd.
              Med ett samlingsnamn kallas dessa sjukdomar sällsynta diagnoser
              i dagarna högaktuella därför att konsekvensen av försummelser
              av dessa blivit att regelverket för subventionering av fungerande
              så kallade särläkemedel för dessa tillstånd inte fungerar och
              ingen riktig rättvisa inom vården därmed råder för dessa unika
              men sammantaget många patienter i vårt land.
            </seg>
            <seg xml:id="i-753f5315f5f583ce-0">
              För den som vill fördjupa sig i denna problematik, herr talman,
              hänvisar jag för tids vinnande till nämnda motion Ub291.
            </seg>
          </u>
          <note xml:id="i-4a8b14f4e3435788-3">
            Överläggningen var härmed avslutad.
          </note>
          <note xml:id="i-0e95387e0099c21e-0">
            11 § En sänkning av kapitalkravet för privata aktiebolag
          </note>
          <note xml:id="i-ceb2ad5455b59d70-6">
            Föredrogs
          </note>
          <note type="speaker" xml:id="i-7125b90ad068d4d0-0">
            Anf. 154 EGON FRID (v):
          </note>
          <u who="egon_frid_c86215" next="cont" xml:id="i-4876821aaab12722-0">
            <seg xml:id="i-4168e56dc74ea929-0">
              Herr talman! Regeringen föreslår att gränsen för lägsta tillåtna
              aktiekapital för privata aktiebolag sänks från nuvarande 100 000
              kronor till 50 000 kronor. Syftet med sänkningen av kapitalkravet
              sägs vara att göra aktiebolagsformen mer tillgänglig för företagare.
            </seg>
          </u>
          <note xml:id="i-ea0cb158d2e18cfc-0">
            Jag yrkar bifall till Vänsterpartiets reservation i betänkandet
            och därmed avslag på propositionen.
          </note>
          <u who="egon_frid_c86215" prev="cont" xml:id="i-04d7338961400040-0">
            <seg xml:id="i-7e970da28ee23fa6-0">
              När vi diskuterar de i betänkandet berörda frågorna om betydelsen
              av storleken på aktiekapitalet måste vi också beröra de brister
              som finns i kreditgivningen och kapital till företagandet. Det
              är frågor som rör bankernas verksamhet och hur kreditgivningen
              sker. Detta är väl inte mindre viktigt nu med dagens finanskris
              som på olika sätt påverkar oss alla och även kapitalet till små
              och mindre företag.
            </seg>
            <seg xml:id="i-cc1e8448eae0ea88-0">
              Vi vet att många småföretags utvecklingskraft är beroende av
              sunt riskkapital och av kreditgivare som har ett långsiktigt intresse.
              Lokala kreditföreningar kan här vara ett viktigt komplement som
              kreditgivare och investeringskapital.
            </seg>
            <seg xml:id="i-d936a6e328e5a0e9-0">
              Ett av målen med en sund kreditgivning måste vara att vi får
              och har aktörer på kreditmarknaden som underlättar för företagande,
              en god utveckling av företagandet, en god investeringsvilja och
              därmed sysselsättning och jobb.
            </seg>
            <seg xml:id="i-a9c4576ce0e5db22-0">
              Herr talman! Aktiebolaget som bolagsform utmärks av att aktieägarna
              inte personligen ansvarar för bolagets skulder. För att balansera
              denna avsaknad av personligt betalningsansvar har regler införts
              som garanterar att bolaget alltid har tillgångar, som minst svarar
              mot bolagets förpliktelser, genom det så kallade kapitalskyddet.
              Kravet på att ett aktiebolag ska ha ett visst aktiekapital är
              av grundläggande betydelse i det här avseendet. Därför är aktiekapitalet
              en central del i det kapitalskydd som finns för aktiebolagsformen.
              I logik med detta kan vi säga att det i så fall är mer aktuellt
              att höja aktiekapitalet än att sänka det.
            </seg>
            <seg xml:id="i-622d6f798ec6deab-0">
              För den som vill starta ett företag finns det olika företagsformer
              att välja mellan. Förutom aktiebolag finns till exempel handelsbolag
              och enskild firma. Till skillnad från aktiebolagsformen ställs
              det inte krav på kapitaltillskott för att starta ett handelsbolag
              eller en enskild firma, vilket har sin grund i att dessa bolagsformer
              medför att näringsidkaren har ett personligt ansvar för ekonomin
              i verksamheten. En fördel med aktiebolagsformen är med andra ord
              att investerare erbjuds möjligheten att finansiera affärsverksamhet
              utan att därmed riskera sin privatekonomi.
            </seg>
            <seg xml:id="i-64e98962b605a435-0">
              Regeringen gör med nämnda förslag bedömningen att en sänkning
              av kapitalet till 50 000 kronor kan bidra till att fler personer
              vill och vågar starta företag. Men regeringens utredning om aktiekapital
              i privata aktiebolag har inte funnit stöd för att nyföretagandet
              i Sverige ökar på grund av en sänkning av aktiekapitalet. Däremot
              har utredningen funnit att den lagstadgade miniminivån för aktiekapitalet
              kan ha betydelse för den enskildes val av företagsform men att
              det inte är något självändamål att öka antalet aktiebolag på bekostnad
              av andra företagsformer.
            </seg>
            <seg xml:id="i-d05597ea1a25a3fa-0">
              Vänsterpartiet ser självfallet positivt på alla förslag till
              åtgärder som kan öka sysselsättningen under förutsättning att
              det skapas trygga jobb i företag med god ekonomi och betalningsförmåga.
            </seg>
            <seg xml:id="i-4b89b1d26fd556b2-0">
              Vänsterpartiet anser att den nuvarande nivån på kapitalskyddet
              för aktiebolag är väl avvägd. Ett rimligt satt aktiekapital fungerar
              som en buffert som tillgodoser de små företagens intresse av att
              kunna leverera och få betalt för sina varor och tjänster. För
              de borgenärer som saknar möjlighet att genom avtal med bolaget
              reglera sina mellanhavanden utgör kapitalskyddet med andra ord
              en garanti som gäller kollektivt för både nuvarande och framtida
              borgenärer. Det kan gälla staten med skatteanspråk samt borgenärer
              med bristande kunskap och information som kan förlita sig på bolagets
              förmögenhet. Dessa borgenärer får ett sämre skydd på marknaden
              med en sänkning av aktiekapitalet. Skatteverket påpekar även detta
              i sitt remissvar till utredningen. Därför kan en sänkning av aktiekapitalet
              leda till att individuella avtal i högre grad krävs, vilket skulle
              innebära ökade transaktionskostnader för både bolag och borgenärer.
            </seg>
            <seg xml:id="i-fbcfa609a9d8b7b7-0">
              LO framhåller i sitt remissvar till utredningen att kravet på
              ett relativt högt aktiekapital skapar en större trygghet för anställda
              i aktiebolag. Ytterligare remissinstanser till exempel Revisorsnämnden,
              Skatteverket, Bolagsverket och LRF nämner denna grund som skäl
              till att de anser att det gällande kapitalkravet på 100 000 kronor
              för aktiebolag inte bör sänkas.
            </seg>
            <seg xml:id="i-cd431715cc11da8d-0">
              En annan orsak som Vänsterpartiet anser talar emot en sänkning
              av kapitalinsatsen för aktiebolag är kapitalets betydelse som
              en form av seriositetsspärr. Kapitalinsatsen innebär att företagaren
              måste ha en genomtänkt affärsidé för vilken han eller hon är beredd
              att själv göra en kapitalinsats. Dessutom utgör den ett hinder
              för att undvika att aktiebolagsformen används i oseriöst syfte.
            </seg>
            <seg xml:id="i-e76a916994450713-0">
              Utredningen om aktiekapital i privata aktiebolag konstaterar
              just att kravet på ett minsta aktiekapital i ett bolag i och för
              sig inte stoppar missbruk. Men i varje fall utgör det ett visst
              hinder för personer som i oseriöst syfte vill starta aktiebolag.
              Finansinspektionen hänvisar till seriositetsspärren som anledning
              till att det är olämpligt att sänka aktiekapitalet.
            </seg>
            <seg xml:id="i-cd1c2e3cd94067e6-0">
              Herr talman! Sammanfattningsvis får enligt Vänsterpartiet den
              nuvarande lägsta beloppsgränsen för aktiekapitalet i privata aktiebolag,
              100 000 kronor, anses vara väl avvägd. Därmed yrkar jag och Vänsterpartiet
              avslag på propositionen och bifall till reservationen.
            </seg>
          </u>
          <note type="speaker" xml:id="i-9fe9c93549a580c3-0">
            Anf. 155 EVA BENGTSON SKOGSBERG (m):
          </note>
          <u who="eva_bengtson_skogsberg_fbef15" xml:id="i-7ce6e9f690602ef5-0">
            <seg xml:id="i-1bd0565ac53172c9-0">
              Herr talman! I syfte att göra aktiebolagsformen mer tillgänglig
              för företagare föreslår regeringen i denna proposition en ändring
              av aktiebolagslagen som innebär att den lägsta tillåtna aktiekapitalgränsen
              sänks från 100 000 till 50 000 kronor för privata aktiebolag.
              Jag tror att vi alla kan vara överens om vikten av förslag som
              syftar till att göra det enklare att starta och driva företag.
              Vår framtida välfärd är beroende av att fler tar chansen att förverkliga
              sina drömmar och då även får chansen att lättare välja bolagsform.
            </seg>
            <seg xml:id="i-fdccd28ff20590a7-0">
              Vi behöver fler, inte färre, företag i vårt land. För att åstadkomma
              detta krävs en politik som gör företagandet mer tillgängligt.
              Vi måste sänka de trösklar som finns och som upplevs för höga.
              Aktiekapitalet är ett exempel på en sådan tröskel. När jag själv
              startade mitt företag var aktiebolagsformen aldrig något alternativ,
              just på grund av kapitalinsatsen. Nu var inte heller kapitalbehovet
              så stort en dator och en skrivare. Det dyraste var nog Autocadprogrammet.
            </seg>
            <seg xml:id="i-3e966e597fb97bd7-0">
              Det är många som startar tjänsteföretag i dag. Särskilt roligt
              tycker jag att det är att många kvinnor nu tar steget och att
              vi kan ge dem möjligheten att välja bolagsform. Inom denna sektor
              är ofta kravet på kapital litet. Även om det enligt utredningen
              inte vetenskapligt kan beläggas tror jag att denna sänkning innebär
              att fler bolag kommer att bildas. Gör man något mer lättåtkomligt
              brukar effekten bli att fler använder sig av möjligheten.
            </seg>
            <seg xml:id="i-6b540595ddc3f699-0">
              Hur ser det då ut i vår omvärld? I Europa ser vi en utveckling
              som ligger i linje med innebörden i detta förslag. Många länder
              har gått längre. I Danmark har man exempelvis nyligen sänkt kravet
              från 125 000 till 80 000 danska kronor. I Storbritannien behövs
              endast 1 pund i aktiekapital och i Tyskland 1 euro. Frankrike
              har helt slopat kravet på aktiekapital för motsvarande privata
              bolag.
            </seg>
            <seg xml:id="i-46c93e44f5667493-0">
              Då möjligheten nu finns inom EU att starta bolag i en medlemsstat
              och genom en filial driva verksamhet i en annan medlemsstat är
              det viktigt att Sverige inte sticker ut på ett negativt sätt.
              Om andra länder successivt sänker kapitalkravet ser jag inget
              skäl till att Sverige inte ska kunna göra detsamma. Om vi däremot
              inte gör något riskerar vi att hamna på efterkälken.
            </seg>
            <seg xml:id="i-39a2e62913415e0e-0">
              Herr talman! Det finns skäl att ha krav på aktiekapital. Det
              faktum att man som företagare inte är enskilt betalningsskyldig
              ska balanseras upp, vilket innebär att det ska finnas en marginal
              mellan bolagets tillgångar och skulder som skydd för borgenärer.
              I detta avseende är 100 000 kronor väldigt lite; de försvinner
              snabbt om läget är akut, och därmed urholkas även den skyddande
              funktionen. Viktigare för borgenärerna är nog bolagets kassaflöde,
              likviditet och att en kontrollbalansräkning som ger varningssignaler
              om eventuell likvidation upprättas.
            </seg>
            <seg xml:id="i-97afe8559d918c62-0">
              Enligt remissvar från Svenska Bankföreningen och Företagarna
              fäster vissa borgenärer avseende på aktiekapitalet. Kapitalets
              storlek har viss betydelse för aktieägarna då det underlättar
              kapitalanskaffning. En alltför stor sänkning, det vill säga att
              vi går ned mot nollnivån, skulle troligtvis leda till att större
              krav ställs på säkerheter och andra garantier. Dessutom hävdas
              att gränsen fungerar som ett skydd mot att oseriösa personer drar
              i gång bolag. Det är dock inget säkert skydd. För att vara säkra
              på ett sådant skydd skulle vi nog i stället få höja aktiekapitalet
              betydligt, och det är en tråkig utveckling om vi på så sätt hindrar
              seriösa företagare.
            </seg>
            <seg xml:id="i-780217cb612845cf-0">
              Att kravet på kapitalinsats skulle finnas för att visa att idéerna
              är seriösa kan tyckas orättvist. Det finns många som har väl genomtänkta
              idéer som de på allvar vill satsa tid och pengar på. Ska endast
              de få chansen som har stort kapital bakom sig? Det tror jag inte
              är kammarens mening. Därför handlar det om att göra en avvägning.
              Vi vill hitta en rimlig nivå och sänker därför till 50 000, en
              gräns som stöds av flera remissinstanser.
            </seg>
            <seg xml:id="i-d63b2c48da5f1016-0">
              Om man väger de bägge alternativen mot varandra blir slutsatsen
              att det finns betydligt fler fördelar med att sänka kapitalet
              än att hålla kvar det på dagens nivå. Om ytterligare sänkningar
              ska ske blir en fråga för framtiden.
            </seg>
          </u>
          <note xml:id="i-f7c329ee3cfa5864-0">
            Herr talman! Jag yrkar bifall till förslaget i utskottets betänkande
            och avslag på Vänsterpartiets motion.
          </note>
          <note type="speaker" xml:id="i-b7db0bc1dbbf5c1d-0">
            Anf. 156 LENNART PETTERSSON (c):
          </note>
          <u who="lennart_pettersson_764dee" xml:id="i-c222a4fd490fec58-0">
            <seg xml:id="i-ceeb2addf92572c4-0">
              Herr talman! Nu tar Centerpartiet och alliansregeringen ytterligare
              ett steg på vägen när det gäller att underlätta för människor
              att starta företag. Propositionen vi i dag behandlar, om att sänka
              kravet på lägsta tillåtna aktiekapital från 100 000 kronor till
              50 000 kronor, innebär att många som inte har de större pengarna
              till förfogande nu får möjlighet att bilda bolag.
            </seg>
            <seg xml:id="i-8747e2273ed38e03-0">
              Den utredning som tillsattes och som ligger till grund för propositionen
              hade uppdraget att se över konsekvenserna av olika nivåer på aktiekapitalet,
              bland annat så lågt som en krona. Det skulle jag personligen inte
              ha något emot, även om jag självklart står bakom regeringens förslag.
              Om man är lite visionär och det kan man ju tillåta sig ibland
              skulle det kanske vara enklare att enbart använda sig av aktiebolag
              med ett kapital på en krona, eller kanske tio kronor om man vill
              följa eurolinjen.
            </seg>
            <seg xml:id="i-d6fc66e944ad5b79-0">
              Då skulle man eventuellt kunna avveckla enskild firma som bolagsform.
              Det borde underlätta och minska administrationen både inom näringslivet
              och i samhället i stort. Det skulle förmodligen bli betydligt
              enklare till exempel när det gäller skattefrågorna, och genom
              att rent formellt ta ut lön blir det inte heller någon sammanblandning
              mellan den privata ekonomin och bolagets ekonomi.
            </seg>
            <seg xml:id="i-ee5293e9c7bc9fa6-0">
              Frågan är alltså om det behövs två bolagsformer när det ändå
              i många sammanhang ställs krav på att ägaren borgar eller att
              det finns annan privat säkerhet för lån och andra åtaganden. Det
              förutsätter dock att den aviserade förenklingen av revisionsplikten
              får fullt genomslag, och det hoppas jag att vi kan effektuera
              senare i vår.
            </seg>
            <seg xml:id="i-22233fb3e4343e7e-0">
              Repetition är kunskapens moder, och jag vill koppla in i det
              Eva Bengtson Skogsberg sade när det gäller det internationella
              perspektivet. I Tyskland finns nu en aktiebolagsform där det är
              1 euro som kapitalkrav. I Storbritannien gäller sedan tidigare
              1 pund, och i Frankrike behövs inget kapital alls. Detta bör vi
              vara uppmärksamma på. Vi får inte hamna i den situationen att
              svenska företagare väljer att registrera sina företag utomlands
              med allt vad det innebär för skatteintäkterna i Sverige.
            </seg>
            <seg xml:id="i-514cde982fa7758d-0">
              Vi ser också en tydlig trend mot att det blir allt fler tjänsteföretag.
              Det innebär att det inte finns samma naturliga tillgångar i form
              av fastigheter och inventarier som kan bidra till att öka tillgångarna
              i ett bolag.
            </seg>
            <seg xml:id="i-a260e9717d299106-0">
              Regeringen skriver att 50 000 kronor för närvarande är den mest
              lämpliga nivån, och det borgar för att man är beredd att se över
              det på nytt om det skulle visa sig att det behövs. Det tycker
              jag är ett bra förhållningssätt.
            </seg>
            <seg xml:id="i-9d9aac6a54b690f3-0">
              Herr talman! I sin motion från Vänsterpartiet framhåller Egon
              Frid vikten av aktiekapital som kapitalskydd. Min fråga till Egon
              Frid är hur ofta han tror att en leverantör i form av en småföretagare
              begär in en årsredovisning från en annan företagare när han eller
              hon ska göra affärer. Det är nästan aldrig. Dessutom är balansräkningen
              en ögonblicksbild, och det hinner hända mycket på tolv månader
              eller ibland ännu längre tid räknat från det senaste bokslutet.
              Däremot är vi överens om en sak, och det är att man om man själv
              har satsat kapital är mer försiktig och vårdar det man har satsat
              pengarna på, jämfört med om det enbart är lånade pengar. Det gäller
              också i andra sammanhang.
            </seg>
            <seg xml:id="i-ce51a32af0f5fd11-0">
              Sammantaget kan jag inte tycka att det i deras motion finns tillräckligt
              tungt vägande skäl mot en sänkning av aktiekapitalet. De hänvisar
              nästan enbart till olika remissyttranden. Det är i och för sig
              vällovligt, men samtidigt ser varje remissinstans det ur sin position,
              och det ska sedan vägas mot andra intressen i den politiska processen
              för att skapa en helhetsbild.
            </seg>
          </u>
          <note xml:id="i-b9318e83a847b674-0">
            Jag yrkar bifall till förslaget i utskottets betänkande och avslag
            på motionerna.
          </note>
          <note type="speaker" xml:id="i-654d6b4b340851c7-0">
            Anf. 157 YVONNE ANDERSSON (kd):
          </note>
          <u who="yvonne_andersson_c8fed3" xml:id="i-23d6b1a1350bba57-3">
            <seg xml:id="i-80f962f21d5862d0-0">
              Herr talman! Kristdemokraterna har alltid arbetat för små och
              medelstora företag. Vi vet att utan dem stannar Sverige. Därför
              kommer vi att stödja de förslag som underlättar för småföretagare
              och för människor som med liv och lust vill starta företag.
            </seg>
            <seg xml:id="i-b937c6ebb4a5e500-0">
              Vi menar att ett lägre ställt krav på aktiekapital för privata
              aktiebolag gör aktiebolaget mer tillgängligt och fler kommer att
              välja det som företagsform. Vi tycker att en halvering av det
              kapital som behövs för att bilda ett aktiebolag verkar vara en
              bra balans. Därför yrkar jag bifall till utskottets förslag i
              betänkandet och avslag på reservationen.
            </seg>
          </u>
          <note xml:id="i-4a8b14f4e3435788-4">
            Överläggningen var härmed avslutad.
          </note>
          <note xml:id="i-44289bbfd78742ba-0">
            12 § Anmälan om frågor för skriftliga svar
          </note>
          <note xml:id="i-95ff835a907b9c7b-0">
            Anmäldes att följande frågor för skriftliga svar framställts
          </note>
          <note xml:id="i-fe53fd77a9dfcbc1-0">
            den 17 februari
          </note>
          <note xml:id="i-21883fd8e00e690e-0">
            Christina Oskarsson
          </note>
          <note xml:id="i-2c1dd085c84303c4-0">
            Camilla Lindberg
          </note>
          <note xml:id="i-4353d7b010832e65-0">
            Lennart Sacrédeus
          </note>
          <note xml:id="i-5f4daa6c4dbf276c-0">
            Mats Pertoft
          </note>
          <note xml:id="i-5f4daa6c4dbf276c-1">
            Mats Pertoft
          </note>
          <note xml:id="i-ac023fd7a2e845e6-0">
            Jan Lindholm
          </note>
          <note xml:id="i-ef75e4903841ae72-0">
            Helena Bargholtz
          </note>
          <note xml:id="i-594ec9358d77af71-0">
            Ann-Christin Ahlberg
          </note>
          <note xml:id="i-f8dba7758ccd6a44-0">
            Frågorna redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note xml:id="i-37943655e4a951e2-0">
            13 § Anmälan om skriftliga svar på frågor
          </note>
          <note xml:id="i-66c9a1c142205a66-0">
            Anmäldes att skriftliga svar på följande frågor inkommit
          </note>
          <note xml:id="i-fe53fd77a9dfcbc1-1">
            den 17 februari
          </note>
          <note xml:id="i-2c1dd085c84303c4-1">
            Camilla Lindberg
          </note>
          <note xml:id="i-58695c7c7890445e-0">
            Anna Tenje
          </note>
          <note xml:id="i-bd85c9a2a78acdd6-0">
            Eva Johnsson
          </note>
          <note xml:id="i-420a00619c406264-0">
            Gunilla Carlsson
          </note>
          <note xml:id="i-ac023fd7a2e845e6-1">
            Jan Lindholm
          </note>
          <note xml:id="i-b02132ee87cb08c3-0">
            Hans Olsson
          </note>
          <note xml:id="i-aa792d99c61614c1-0">
            Mikael Oscarsson
          </note>
          <note xml:id="i-5dd7560135de9139-0">
            Lars-Axel Nordell
          </note>
          <note xml:id="i-2f7ccc8cfa86fc5e-0">
            Britta Rådström
          </note>
          <note xml:id="i-18940036e77dd38e-0">
            Birgitta Eriksson
          </note>
          <note xml:id="i-f7742b486cb03eb9-0">
            Maria Stenberg
          </note>
          <note xml:id="i-22ed5db23f7a6a15-0">
            Peter Hultqvist
          </note>
          <note xml:id="i-18940036e77dd38e-1">
            Birgitta Eriksson
          </note>
          <note xml:id="i-2542bb173d83245c-0">
            Bo Bernhardsson
          </note>
          <note xml:id="i-6396c40e4a7d1e5b-0">
            Krister Örnfjäder
          </note>
          <note xml:id="i-4b06c15aae8316b1-0">
            Hans Wallmark
          </note>
          <note xml:id="i-4ac5f67e24e7f1c8-0">
            Ulf Holm
          </note>
          <note xml:id="i-b02132ee87cb08c3-1">
            Hans Olsson
          </note>
          <note xml:id="i-18940036e77dd38e-2">
            Birgitta Eriksson
          </note>
          <note xml:id="i-6396c40e4a7d1e5b-1">
            Krister Örnfjäder
          </note>
          <note xml:id="i-7ac1bb209d903daa-0">
            Marie Nordén
          </note>
          <note xml:id="i-c6b31b7e40c75596-0">
            Björn Lind
          </note>
          <note xml:id="i-7ac1bb209d903daa-1">
            Marie Nordén
          </note>
          <note xml:id="i-5d7342a0be06bbff-0">
            Matilda Ernkrans
          </note>
          <note xml:id="i-76231b69b07a38ac-0">
            Peter Pedersen
          </note>
          <note xml:id="i-e68aa51a73cb649d-0">
            Else-Marie Lindgren
          </note>
          <note xml:id="i-e0ef433f53a6173f-0">
            Svaren redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note xml:id="i-39f4c7460b044654-0">
            14 § Kammaren åtskildes kl. 19.01.
          </note>
          <note xml:id="i-d3d1f1799a86ba60-0">
            Förhandlingarna leddes
          </note>
          <note xml:id="i-fdd4128ad34159d3-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
