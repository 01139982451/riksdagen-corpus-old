<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--67</head>
          <docDate when="2009-02-02">2009-02-02</docDate>
        </div>
      </front>
      <body>
        <div>
          <note xml:id="i-828680d89bc79bdc-0">
            ﻿
          </note>
          <note xml:id="i-24b7a1092a3f82c7-0">
            Riksdagens protokoll
          </note>
          <note xml:id="i-1d95242be60caddf-0">
            2009/10:67
          </note>
          <note xml:id="i-844b7f40b4bdcee1-0" type="date">
            Tisdagen den 2 februari
          </note>
          <note xml:id="i-70d8b65bae8c1790-0">
            Kl. 13:00 - 16:05
          </note>
          <note xml:id="i-8df141b71dc99606-0">
            1 § Justering av protokoll
          </note>
          <note xml:id="i-b711539c9fa63910-0">
            Justerades protokollen för den 25, 26 och 27 januari.
          </note>
          <note xml:id="i-4453b532e3c9823e-0">
            2 § Meddelande om frågestund
          </note>
          <note xml:id="i-a8b132ba3723626f-0">
            Förste vice talmannen meddelade att vid frågestunden torsdagen
            den 4 februari kl. 14.00 skulle frågor besvaras av statsminister
            Fredrik Reinfeldt (m).
          </note>
          <note xml:id="i-0500dde3782fb9b1-0">
            3 § Svar på interpellation 2009/10:190 om regeringens inställning
            till AP-fonderna
          </note>
          <note type="speaker" xml:id="i-a95aba613ec63d57-0">
            Anf. 1 Statsrådet MATS ODELL (kd):
          </note>
          <u who="unknown" xml:id="i-eb0a031ae4c73bc6-0">
            <seg xml:id="i-246a07819b0687cb-0">
              Herr talman! Monica Green har frågat statsministern om hans respektive
              regeringens syn på AP-fondernas agerande i bolag och på AP-fondernas
              framtid.
            </seg>
            <seg xml:id="i-37c5c90b52db4f55-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-18a7db80699afb4e-0">
              AP-fonderna är statliga myndigheter som styrs i lag och som därför
              åtnjuter en betydande självständighet gentemot regeringen. Det
              är riksdagen som beslutar om AP-fondernas regelverk och uppdrag.
              Regeringens huvudsakliga uppgifter är enligt lag att utse styrelseledamöter
              och att i efterhand utvärdera verksamheten. Regeringen har också
              lagt fast riktlinjer för AP-fonderna när det gäller utformningen
              av ersättningar till anställda i fonderna och för ledande befattningshavare
              i företag där fonderna är delägare.
            </seg>
            <seg xml:id="i-df38230a19d3dac9-0">
              Denna ordning vilar på en fempartiöverenskommelse i riksdagen
              som omfattar hela pensionssystemet. Frågor som rör förändringar
              i pensionssystemet hanteras av den så kallade Pensionsgruppen,
              som har till uppgift att vårda pensionsöverenskommelsen.
            </seg>
            <seg xml:id="i-c719300f15523a79-0">
              AP-fondernas framtida organisation och regelverk är således en
              fråga som uteslutande hanteras av partierna i riksdagen inom ramen
              för arbetet i Pensionsgruppen. I Pensionsgruppen finns de fyra
              allianspartierna och Socialdemokraterna representerade. Frågan
              om en eventuell översyn av AP-fondernas regelverk ligger för närvarande
              på Pensionsgruppens bord.
            </seg>
            <seg xml:id="i-5b948e894a069f54-0">
              Detta hindrar inte att partierna i Pensionsgruppen, inklusive
              Socialdemokraterna, för fram åsikter om pensionssystemet eller
              AP-fondernas roll. AP-fonderna förvaltar ett betydande kapital
              till nytta för dagens och morgondagens pensionärer. Regeringen
              är angelägen om att partierna i Pensionsgruppen i samförstånd
              ska hitta de lösningar som bäst tillvaratar svenska folkets intresse
              av att AP-fonderna ger största möjliga bidrag till pensionerna.
            </seg>
          </u>
          <note type="speaker" xml:id="i-9e36b9501f9dc835-0">
            Anf. 2 MONICA GREEN (s):
          </note>
          <u who="monica_green_27bd8b" xml:id="i-a8956c6b6da54019-0">
            <seg xml:id="i-e98aaf7fa0429c19-0">
              Herr talman! Jag ställde alltså en fråga till statsministern
              eftersom det i slutet av förra året blossade upp en osämja mellan
              statsrådet Odell och statsrådet Borg om huruvida man ska vara
              en aktiv ägare i AP-fonderna eller passivt se på vad som händer.
              Jag ville veta av statsministern vad som egentligen gällde och
              hur han såg på osämjan mellan de två statsråden.
            </seg>
            <seg xml:id="i-18c530391f1de018-0">
              Nu har inte statsministern kommit hit. Han vägrar svara. Han
              vill inte lägga sig i, eller han aviserar att han litar på statsrådet
              Odell framför finansminister Anders Borg. Jag antar att det är
              så man ska tolka det hela. Sist det var en osämja i regeringen
              mellan försvarsministern och finansministern tog statsministern
              ställning för Borg, och då avgick försvarsministern. Jag vet inte
              om det blir likadant nu, att det blir Anders Borg som avgår bara
              för att statsministern har tagit ställning för Mats Odell eller
              om han kan hitta en kompromiss.
            </seg>
            <seg xml:id="i-3b305f2decb5d86c-0">
              Jag har i alla fall inte fått något svar från statsministern.
              Jag får väl tolka det som att statsministern menar att regeringen
              ska vara en passiv ägare, att man i efterhand ska tolka eventuella
              fel och brister samt att man inte ska lägga sig i eventuella rörliga
              ersättningar många har blivit irriterade över att en hel del rörliga
              ersättningar och bonusar betalas ut. Jag antar att det är så jag
              ska tolka det hela.
            </seg>
            <seg xml:id="i-c6c378e6377b606e-0">
              I så fall har jag några följdfrågor. Är det i efterhand som AP-fonderna
              ska utvärderas i fråga om hur de har skött sig, och är det i efterhand
              man ska säga om det är bra eller dåligt med de rörliga bonusarna?
              Tycker Mats Odell att AP-fonderna har skött sig bra? Är det riktigt
              att fonderna har betalat ut de rörliga ersättningarna? Hur blir
              det i framtiden? Är det någon eller några AP-fonder som kommer
              att slås samman?
            </seg>
          </u>
          <note type="speaker" xml:id="i-81b5a67f56c708e8-0">
            Anf. 3 Statsrådet MATS ODELL (kd):
          </note>
          <u who="unknown" xml:id="i-eb0a031ae4c73bc6-1">
            <seg xml:id="i-7cfdde562f78bf7f-0">
              Herr talman! Låt mig börja med den senare frågan från Monica
              Green om hur vi ser på resultatet. Vi är noggranna med detta.
              Regeringen lägger fram en skrivelse med en utvärdering av AP-fondernas
              verksamhet under det gångna året. Den kommer till riksdagen någon
              gång under april månad. Där kommer att finnas ett fylligt underlag
              för att diskutera de frågorna.
            </seg>
            <seg xml:id="i-bc8e78294d0257ab-0">
              Jag tror att Monica Green innerst inne inser att det inte alltid
              är statsministern som kommer trots att en riksdagsledamot vill
              tala med statsministern, utan det är ansvarigt statsråd för frågorna
              som kommer.
            </seg>
            <seg xml:id="i-8029008272f2296b-0">
              Jag framhåller att AP-fonderna styrs av lag. Det innebär att
              de är självständiga gentemot regeringen.
            </seg>
            <seg xml:id="i-87fe31f9ffa42ec8-0">
              Pensionsgruppen är en stor framgång för Sverige. Fem partier
              står bakom och vårdar pensionsöverenskommelsen. Nu står vi inför
              en diskussion om hur fonderna ska utvecklas framöver, och vi utvärderar
              detta. Då är det inte så konstigt att det förs en diskussion mellan
              representanter för partierna i Pensionsgruppen. Det är det som
              har förekommit.
            </seg>
            <seg xml:id="i-edc6b4f9fdef134a-0">
              Det vore skillnad om AP-fonderna var en myndighet under regeringen
              som vi styrde med regleringsbrev. Då hade det varit anmärkningsvärt
              om två statsråd hade diskuterat framtida reformer. Det är fullt
              tänkbart att det kan ske i alla fall, men i det här fallet är
              det fråga om något helt annat. Det är riksdagen som lägger fast
              regelverket för AP-fonderna efter en överenskommelse bland de
              fem partierna.
            </seg>
            <seg xml:id="i-ba5d764a79660aad-0">
              Att det sedan förs en diskussion om vilket vägval respektive
              parti eller statsråd skulle föredra tycker jag är naturligt. Jag
              är helt förvissad om att innan frågan ska avgöras i Pensionsgruppen
              kommer regeringen att ha en samlad uppfattning som regeringen
              kommer att redovisa. Jag hoppas att vi också kan ena oss med våra
              socialdemokratiska vänner, som vi hittills har gjort i Pensionsgruppen.
            </seg>
          </u>
          <note type="speaker" xml:id="i-b0f9c053466b6952-0">
            Anf. 4 MONICA GREEN (s):
          </note>
          <u who="monica_green_27bd8b" xml:id="i-a8956c6b6da54019-1">
            <seg xml:id="i-2b5ae272516c6deb-0">
              Herr talman! Jag värnar om pensionsöverenskommelsen. Det är oerhört
              viktigt att vi vårdar den. Jag beklagar att den borgerliga regeringen
              vid två tillfällen under den här mandatperioden har gått ifrån
              pensionsöverenskommelsen och hittat på egna lösningar och förändrat
              villkoren. Jag och Socialdemokraterna gillar inte att man inte
              vänder sig till alla fem partierna innan man bryter pensionsöverenskommelsen
              och hittar på andra lösningar.
            </seg>
            <seg xml:id="i-ab45e19fc066efb0-0">
              Vi ska vara måna om överenskommelsen så att den blir stabil och
              hållbar över valperioder. Men min fråga ställdes från början till
              statsministern om hur han såg på att Odell och Borg har så helt
              olika uppfattningar om hur man ska lägga sig i som ägare. Ska
              man som statlig ägare ha en synpunkt på vad som händer inom fonderna,
              i styrelserna och hur det ska vara med de rörliga ersättningarna,
              det vill säga engagera sig och bry sig om AP-fondernas verksamhet
              på ett proaktivt sätt?
            </seg>
            <seg xml:id="i-177d46e4150dc199-0">
              Jag ville veta om statsministern delar den uppfattning som Anders
              Borg har. Av den här diskussionen har jag förstått att han inte
              gör det, utan han tycker, som Mats Odell, att man ska vara en
              passiv ägare och att man i efterhand ska utvärdera det som har
              skett och inte har skett.
            </seg>
            <seg xml:id="i-ef3427e5b0ebd175-0">
              Mats Odell har inte svarat mig på frågan om de rörliga ersättningarna,
              huruvida han har någon synpunkt på dem och om han tycker att staten
              kan ha synpunkten att vi inte ska ha för höga rörliga ersättningar,
              att statens egna AP-fonder ska kunna gå i framkant och visa att
              det faktiskt går att placera pengar på ett humant och bra sätt
              med avkastning trots att man inte ska kräva gigantiska rörliga
              ersättningar. Den frågan har Mats Odell inte svarat på.
            </seg>
            <seg xml:id="i-f00e1307eca3a8af-0">
              Sedan säger Mats Odell att ni ska utvärdera och att det visar
              sig senare hur det blir i framtiden. Men med den osämja som blottades
              i december mellan de två statsråden var det ganska uppenbart att
              de har olika uppfattningar.
            </seg>
            <seg xml:id="i-c4953403fa6e6497-0">
              Min fråga kvarstår: Kommer några av AP-fonderna att slås ihop
              framöver?
            </seg>
          </u>
          <note type="speaker" xml:id="i-96adc123baff6cdb-0">
            Anf. 5 Statsrådet MATS ODELL (kd):
          </note>
          <u who="unknown" xml:id="i-eb0a031ae4c73bc6-2">
            <seg xml:id="i-86bc41f1202afb5d-0">
              Herr talman! Jag reagerar väldigt mycket på Monica Greens ordval:
              osämja. Anders Borg och jag är de bästa vänner, och vi diskuterar
              den här frågan. Jag hoppas att Monica Green och jag också kan
              göra det och utbyta synpunkter. Men frågan om strukturen på fonderna
              framöver har varken jag, Anders Borg eller Monica Green något
              svar på, utan det är Pensionsgruppen som ska ta ställning till
              detta.
            </seg>
            <seg xml:id="i-5522e1a26277237d-0">
              Den diskussion som uppkom tidigare, som Monica Green hänvisar
              till i sin interpellation, handlade om att Anders Borg kommenterade
              en rapport som hade lagts fram av Eso, Expertgruppen för studier
              i offentlig ekonomi, som föreslog en sammanslagning. Han talade
              i allmänna ordalag om detta, och det var ett akademiskt resonemang
              om best practice och så vidare på detta område. Jag tycker att
              det är bra att det förs en sådan diskussion, och jag redovisade
              min uppfattning om detta.
            </seg>
            <seg xml:id="i-e7c8b91529f63b9e-0">
              Men sedan sker det en process när vi ska bestämma hur det ska
              vara. Det kommer vi att diskutera tillsammans med Monica Green
              och hennes parti, Socialdemokraterna, och jag hoppas att vi där
              kommer att komma fram till en gemensam uppfattning.
            </seg>
            <seg xml:id="i-a952be9fc18dddf5-0">
              När det sedan gäller frågan om våra riktlinjer, som handlar om
              anställningsvillkor i AP-fonderna och hur fonderna ska hantera
              sin roll som ägare av börsbolag, handlar det fortfarande om villkoren
              för att dessa fonder ska ha allmänhetens förtroende. Den finanskris
              som vi har gått igenom visar att när det är så stora påfrestningar,
              som i detta fall med stora börsfall som drar ned tillgångarna,
              är det viktigt att ersättningssystemen i fonderna och i de bolag
              man investerar i är av den arten att de inte leder till ett onödigt
              risktagande och att man kan upprätthålla allmänhetens förtroende.
            </seg>
            <seg xml:id="i-6238ed0ae852053a-0">
              Den kommitté som regeringen tillsatte, som hade i uppdrag att
              utvärdera AP-fondernas riktlinjer för miljö och etik, konstaterade
              just att ersättningsvillkoren i bolagen är väldigt viktiga förtroendedimensioner
              för medborgarna. De berömde AP-fondernas arbete med ersättningsfrågorna,
              men de drog ändå slutsatsen att arbetet kan utvecklas ytterligare.
              Bakgrunden till det var den stora betydelse som dessa frågor har
              för allmänhetens förtroende både för bolagen och för ägarna.
            </seg>
          </u>
          <note type="speaker" xml:id="i-6b65ed76d765cfe9-0">
            Anf. 6 MONICA GREEN (s):
          </note>
          <u who="monica_green_27bd8b" xml:id="i-a8956c6b6da54019-2">
            <seg xml:id="i-b01a9170b8a2b4f0-0">
              Herr talman! Jag får uppenbarligen inget svar av Mats Odell när
              det gäller de rörliga ersättningarna. Här säger Mats Odell att
              man kan ha rörliga ersättningar bara man inte sätter pensionspengarna
              på spel, eller hur han uttrycker sig.
            </seg>
            <seg xml:id="i-cc92356d338f4eae-0">
              Det är väl just det som vi har sett. Vi har just gått igenom
              den värsta finanskrisen, och många har konstaterat att det är
              de rörliga ersättningarna som har varit en av faktorerna inte
              den enda för många giriga direktörer. Men vi är många som har
              konstaterat att ju högre ersättning, desto större risktagande.
              Desto värre blir det i efterhand när det ska städas upp av andra,
              när andra ska ta hand om det som de oansvariga och de som har
              fått höga rörliga ersättningar inte har tagit hand om på grund
              av att de haft skygglappar och att den höga avkastningen har hägrat.
            </seg>
            <seg xml:id="i-f6ad8c7243db00e8-0">
              Jag tycker inte att Mats Odell har givit mig något bra svar på
              den frågan. Tycker han att vi som ägare kan säga ifrån om AP-fonderna,
              som vi har gemensamt, att vi vet att det går att placera pengar
              på ett bra och humant sätt med bra avkastning utan att man har
              gigantiska rörliga ersättningar? Där är Mats Odell inte tydlig.
              Han svävar på målet när det gäller det svaret, och det förvånar
              mig.
            </seg>
            <seg xml:id="i-8e747fb4c6d7f1ed-0">
              Även där har Mats Odell en annan uppfattning än vad Anders Borg
              har. Anders Borg är ganska tydlig på den punkten trots att han
              inte kommer någonvart. Han säger en sak, men det har hittills
              inte blivit någon bättring. Det har varit mycket snack från hans
              sida.
            </seg>
            <seg xml:id="i-b9b333e6a70a7909-0">
              Är det så att Mats Odell står för regeringens egentliga uppfattning
              att ni tycker att de rörliga ersättningarna är bra?
            </seg>
          </u>
          <note type="speaker" xml:id="i-0c059299f93356b8-0">
            Anf. 7 Statsrådet MATS ODELL (kd):
          </note>
          <u who="unknown" xml:id="i-eb0a031ae4c73bc6-3">
            <seg xml:id="i-475c79b44b920515-0">
              Herr talman! Det var inte lätt att hänga med i Monica Greens
              argumentation att jag inte är tydlig.
            </seg>
            <seg xml:id="i-3f0f53f54392ec8c-0">
              Det vi har gjort är att vi under det gångna året har infört ett
              särskilt och mycket strängt regelverk för AP-fonderna, där vi
              har sett till att alla bonusar och rörliga ersättningar för vd:n
              och ledningsgruppen är borta. Kan man vara tydligare, Monica Green?
            </seg>
          </u>
          <note xml:id="i-8af159ee26615e84-0">
            Överläggningen var härmed avslutad.
          </note>
          <note xml:id="i-ae19e9cb2e804377-0">
            4 § Svar på interpellationerna 2009/10:189 och 199 om svenskt
            internationellt fartygsregister
          </note>
          <note type="speaker" xml:id="i-3e2f2fdca6e29796-0">
            Anf. 8 Statsrådet ÅSA TORSTENSSON (c):
          </note>
          <u who="unknown" xml:id="i-eb0a031ae4c73bc6-4">
            <seg xml:id="i-851464cc23f51316-0">
              Herr talman! Peter Pedersen har frågat mig vad jag vid ett eventuellt
              införande av ett svenskt internationellt sjöfartsregister avser
              att vidta för åtgärder för att garantera förenings- och förhandlingsrätten,
              rätten att teckna svenska kollektivavtal och för att förhindra
              diskriminering av utländskt sjöfolk. Därutöver har Claes-Göran
              Brandin frågat mig om jag avser att ta initiativ till att det
              läggs fram ett förslag till ett fartygsregister som innebär förbud
              eller inskränkning för de nationella fackföreningarna att teckna
              kollektivavtal, en diskriminerande lagstiftning för utlänningar
              som anställs i registret och inskränkningar i den nationella arbetsrätten.
            </seg>
            <seg xml:id="i-d7bbce07ca6a0c45-0">
              Svensk sjöfart blöder. Den ekonomiska krisen har slagit mycket
              hårt mot sjöfarten, och redan i dag har ett antal svenska fartyg
              flaggats ut och fler är på gång. Detta är ett mycket allvarligt
              hot inte bara mot svenska arbetstillfällen ombord utan mot hela
              den svenska maritima näringen och därtill kopplade näringar.
            </seg>
            <seg xml:id="i-cb955fa5e5118d4d-0">
              Att svenska rederier flaggar ut är en utveckling som på sikt
              innebär att svenska arbetstillfällen försvinner. De rederier som
              flaggar ut flyttar till länder just med internationella register,
              och för dessa gäller varken svensk lagstiftning eller svenska
              kollektivavtal. Jag kan dock konstatera att för flera av de fartyg
              som har flaggats ut har man behållit svenskar ombord. Detta är
              ett tydligt tecken på att svenskt manskap är en högt värderad
              resurs. Det finns ingen anledning att anta att rederierna skulle
              agera annorlunda om det var ett svenskt internationellt register
              som fartygen flaggas i, såvida det inte är andra lättnader rederierna
              vill komma åt.
            </seg>
            <seg xml:id="i-5d1237250f969595-0">
              För svenskt vidkommande kan det konstateras att till skillnad
              från när fartyg flaggas i utländska register skulle svenska lagar
              gälla för fartyg flaggade i ett svenskt internationellt register.
              På så sätt skulle vi kunna tillförsäkra att arbetsmiljön är god,
              fartygen håller en hög säkerhet och miljöpåverkan minimeras om
              ett sådant register skapas.
            </seg>
            <seg xml:id="i-ea1dbc5e2462db2a-0">
              Peter Pedersen och Claes-Göran Brandin borde inte oroa sig över
              att åtgärder vidtas för att skapa samma möjligheter för svenska
              rederier som de som finns exempelvis i våra närmaste grannländer
              och i flera länder inom EU. I stället bör man fundera på vad som
              bör göras för att bryta den negativa utvecklingen.
            </seg>
            <seg xml:id="i-d5a1d5342972c18f-0">
              Regeringen tillkallade den 14 januari i år en särskild utredare
              med ett brett uppdrag att se över förutsättningarna för och säkerställa
              det svenska näringslivets tillgång till effektiva och konkurrenskraftiga
              sjötransporter, vilket är viktigt då en betydande del av effektiviseringspotentialen
              inom svensk industri bedöms ligga i en fortsatt effektivisering
              av logistiken.
            </seg>
            <seg xml:id="i-2559d5707fd7bd09-0">
              En del av detta uppdrag är också att överväga behovet av lämpliga
              åtgärder för att stärka konkurrenskraften för svensk sjöfart.
              Möjligheten att skapa ett svenskt internationellt fartygsregister
              ska beaktas i denna del av uppdraget. Utredaren ska i denna del
              särskilt beakta befintliga kollektivavtalslösningar och de internationella
              konventioner på arbetsrättens område som är bindande för Sverige
              och som berörs av ett sådant register. Vidare ska utredaren förutom
              möjligheter till tvingande lagstiftning också undersöka möjligheterna
              för arbetsmarknadens parter att på olika sätt bidra till att stärka
              konkurrenskraften. Jag vill inte föregripa dessa diskussioner
              med parterna eller utredningens förslag, utan avser att invänta
              utredningens förslag innan jag diskuterar hur exempelvis förhandlingsrätt,
              möjligheterna att teckna kollektivavtal och nationell lagstiftning
              kan komma att påverkas. Det som nu behövs och görs är en genomgripande
              genomlysning av åtgärder för att stärka konkurrenskraften för
              svensk sjöfart.
            </seg>
          </u>
          <note type="speaker" xml:id="i-ce77fb1f6fbb5ecd-0">
            Anf. 9 PETER PEDERSEN (v):
          </note>
          <u who="peter_pedersen_0f4dae" xml:id="i-dc954712891c988e-0">
            <seg xml:id="i-dae4c7bebc3db430-0">
              Herr talman! Jag får tacka statsrådet för svaret, men jag är
              inte speciellt nöjd. Jag tycker att den fråga som ställdes i interpellationen
              var ganska tydlig. Hur ska vi säkerställa att svenska regler,
              kollektivavtal, förenings- och förhandlingsrätt och så vidare
              ska tryggas och att vi inte diskriminerar utländsk arbetskraft
              om vi skulle införa detta internationella register? Det får jag
              inget svar på, tyvärr. I stället är det allmänt prat om att sjöfarten
              är i kris och att det behövs åtgärder för att stärka konkurrenskraften.
            </seg>
            <seg xml:id="i-eae71b9561c2f7ca-0">
              Underförstått menar man alltså att genom att vi från svensk sida
              går med i registret kommer vi att få ett nytt system som gör att
              vi kommer att pressa ned exempelvis lönerna i sjöfartsbranschen,
              vilket gör att vi blir mer konkurrenskraftiga eller hur ska det
              gå till?
            </seg>
            <seg xml:id="i-1c8ef771849591a9-0">
              Svaret är knappast något under av tydlighet. Ministern säger:
              För svenskt vidkommande kan det konstateras att det till skillnad
              från när fartyg flaggas i utländska register skulle svenska lagar
              gälla för fartyg flaggade i ett svenskt internationellt register.
              Det låter ju bra. Men lite senare säger ministern: Jag avser att
              invänta utredningens förslag innan jag diskuterar hur exempelvis
              förhandlingsrätt, möjligheterna att teckna kollektivavtal och
              nationell lagstiftning kan komma att påverkas. Det vore väl konstigt
              om ministern stod här och sade att vi inte ska följa nationell
              lagstiftning, men här säger hon konkret att det kan komma att
              innebära att de svenska lagar och avtalsregler som gäller i dag
              behöver ändras om vi ska gå med i registret. Vi kommer alltså
              sannolikt att anpassa den svenska lagstiftningen därefter. Då
              kan man säga att vi fortfarande följer svensk lagstiftning.
            </seg>
            <seg xml:id="i-cbf1480d5969dd39-0">
              Nog är det ett rimligt krav att ministern redan nu skulle kunna
              uttrycka en klar ståndpunkt: Om vi ska gå med i registret kan
              det inte innebära att vi ska försämra möjligheten att teckna kollektivavtal
              för anställda på svenska fartyg, oavsett om de är födda i Sverige
              eller utomlands, förhandlingsrätten ska inte påverkas och så vidare.
            </seg>
            <seg xml:id="i-439fc2fa5206ffce-0">
              Jag skulle väldigt gärna vilja ha ett tydligare svar på den konkreta
              frågan och inte en allmän diskussion om vad som borde göras för
              att stärka svensk sjöfart. Claes-Göran Brandin kommer med ytterligare
              kommentarer om andra åtgärder som kanske skulle kunna stärka den
              svenska konkurrenskraften.
            </seg>
            <seg xml:id="i-24f1ba998446f9f9-0">
              Vad är vitsen med att gå med i ett internationellt fartygsregister?
              Något ligger ju bakom att man ska göra det och att man hävdar
              att det skulle stärka konkurrenskraften. Kan ministern ge några
              exempel på vad sådana åtgärder skulle kunna vara och vad de skulle
              innebära för dem som är anställda och jobbar på svenskregistrerade
              fartyg i Sverige eller utomlands?
            </seg>
          </u>
          <note type="speaker" xml:id="i-64b33e1f6077e32d-0">
            Anf. 10 CLAES-GÖRAN BRANDIN (s):
          </note>
          <u who="claes-goran_brandin_dd67b7" xml:id="i-1a3e57c9b6210e48-0">
            <seg xml:id="i-868d78a919fbeed4-0">
              Herr talman! Jag får också av artighet tacka ministern för svaret,
              men som ministern säkert förstår är jag inte alls nöjd med det.
              När jag i december förra året frågade statsrådet om det fanns
              förslag om inrättande av ett svenskt internationellt register
              tolkade jag och många med mig svaret som att sådana planer inte
              fanns. Det som inte var möjligt i december har tydligen blivit
              möjligt i januari, för då upplyste ministern i en debattartikel
              Göteborgs-Postens läsare om att hon var förespråkare för ett sådant
              register. Regeringen har nu tillsatt en särskild utredning i frågan.
            </seg>
            <seg xml:id="i-da59d9409f8d043a-0">
              Statsrådet säger att svensk sjöfart blöder. Man flaggar ut fartyg
              till olika länder. Detta hänger i viss mån samman med den ekonomiska
              krisen, men inte med ett enda ord berör statsrådet hur alliansregeringen
              medvetet har fördjupat sjöfartens kris genom sin smått enastående
              oförmåga att leverera vad rederierna och ombordanställda har krävt
              under hela mandatperioden, nämligen tonnageskatt.
            </seg>
            <seg xml:id="i-a13cceb38ce3bdbe-0">
              Både statsrådet Torstensson och statsminister Reinfeldt drev
              före valet frågan om tonnageskatt för näringen. Vad man säger
              i valrörelsen spelar alltså ingen roll för alliansen. Det borde
              väljarna ha i åtanke inför höstens val.
            </seg>
            <seg xml:id="i-dec6b0c8103b87bb-0">
              När statsrådet säger att man behöll svenska sjömän ombord efter
              utflaggningarna är det en sanning med modifikation. Ett fåtal
              svenskar, några befäl och mycket få av manskapet, har följt med.
              De utflaggningar som har skett visar att det ganska snart inte
              finns några svenskar ombord bland manskapet, men ibland kanske
              ett fåtal befäl.
            </seg>
            <seg xml:id="i-37ad8d6844381578-0">
              Statsrådet säger i sitt svar tämligen raljerande att jag och
              Peter Pedersen inte borde oroa oss, för åtgärderna vidtas för
              att skapa samma möjligheter för svenska rederier som för dem som
              finns i våra närmaste grannländer och i flera andra länder inom
              EU. Jag tror att framtida svenska register kommer att ha samma
              innehåll som alla andra register har. Det är det jag är orolig
              för.
            </seg>
            <seg xml:id="i-7a7ba548343a8dd9-0">
              I svaret säger ministern att svenska lagar ska gälla, och jag
              förutsätter att också svenska avtal ska gälla för svenska sjömän,
              eller har jag missuppfattat svaret? Eller ska man också förändra
              avtalen, som man kan läsa längre ned i svaret? Det kommer väl
              att gå till världshistorien att svenska regeringar genom utredningar
              ger sig in på avtal som är tecknade mellan parterna, oavsett om
              man gör det här i riksdagen eller om man tvingar parterna att
              göra det.
            </seg>
            <seg xml:id="i-859e7704a32bb40e-0">
              Mina kontakter med sjöfarten framhåller alla de fördyringar som
              har tillkommit på sjöfartssidan. Här skulle ministern ha tillsatt
              en utredning för att se över alla ökade kostnader när man registrerar
              nya fartyg i Sverige. I det senaste numret av Svensk Sjöfartstidning
              kan man läsa att om man registrerar ett nytt fartyg på Färöarna
              kostar det 185 000 kronor. I Danmark kostar det 281 000 svenska
              kronor. Man ska lägga till att ungefär 50 000100 000 kronor tillkommer
              för klassningen. Men i Sverige kostar samma sak 625 000 kronor!
              Det är här man måste vidta åtgärder, ihop med tonnageskatt och
              annat. Det är detta vi ska ge oss in på, inte att angripa sjömännens
              och befälens kollektivavtal.
            </seg>
            <seg xml:id="i-25f955eebc46a148-0">
              Det som nu utreds har samtliga sjöfartsfack sagt nej till. Detta
              visar än en gång hur löntagarfientlig den här regeringen är.
            </seg>
          </u>
          <note type="speaker" xml:id="i-64128202fb5a7e25-0">
            Anf. 11 Statsrådet ÅSA TORSTENSSON (c):
          </note>
          <u who="unknown" xml:id="i-eb0a031ae4c73bc6-5">
            <seg xml:id="i-83749438077790ff-0">
              Herr talman! Jag tackar interpellanterna för artigheten. Det
              är inte så ofta som jag möts av detta, så det tackar jag för,
              även om jag inte förväntar mig det.
            </seg>
            <seg xml:id="i-70153938a1c7aa82-0">
              Men det är trots allt så, Claes-Göran Brandin och Peter Pedersen,
              att ni i era interpellationer inte tar upp den situation som svenska
              sjömän befinner sig i, eftersom svenska rederier flaggar ut.
            </seg>
            <seg xml:id="i-f2e203216a679e38-0">
              Men vad är det ni försvarar? Ni försvarar uppenbarligen att jobben
              försvinner från Sverige. Vi ska tyst och stilla konstatera att
              rederierna flaggar ut, till danskt register.
            </seg>
            <seg xml:id="i-157afa56d102a7c0-0">
              Måtte regeringen inte göra någonting! För då skulle jag kunna
              misstänka att Claes-Göran Brandin och Peter Pedersen kan kroka
              arm med fackliga företrädare och säga att det är regeringens fel.
            </seg>
            <seg xml:id="i-bf013bf4bdd08bf3-0">
              Men nu är det så att jag och regeringen just värnar jobb i Sverige.
              Det är därför vi tar ett helhetsgrepp. Det handlar om precis det
              som Claes-Göran Brandin avslutningsvis efterlyser, att hitta ett
              bredare anslag och en bredare analys av kostnader för att just
              få ned kostnader till exempel vad gäller registrering av nya fartyg.
              Precis detta är i pipeline.
            </seg>
            <seg xml:id="i-9b1517b74c5b3e62-0">
              Vi har gett Tillväxtanalys i uppdrag att analysera det maritima
              klustret med inriktningen att identifiera åtgärder som kan vidtas
              för att minska kostnader och för att stärka konkurrenskraften.
              Och vi har gett Transportstyrelsen i uppdrag att se över förutsättningar
              för att ha en ökad flexibilitet för besiktning av fartyg under
              svensk flagg, det som Claes-Göran Brandin efterlyser. Vi har också
              tillsatt en utredning när det gäller genomförande av EU:s regelverk
              om inre vattenvägar. Under ordförandeskapet vidtog vi ett antal
              åtgärder som stärker den internationella nivån vad gäller sjöfarten.
            </seg>
            <seg xml:id="i-62d38da6bdb2fc4d-0">
              Det är naturligtvis precis det som Claes-Göran Brandin efterlyser
              som jag har framför ögonen, att skapa förutsättningar för svensk
              sjöfart att fortfarande vara svenskflaggad. Det är verkligen att
              sticka huvudet i sanden att säga: Nej, jag ser inte att svenska
              jobb försvinner ut ur Sverige och hamnar under till exempel dansk
              flagg.
            </seg>
            <seg xml:id="i-7bc304259294ed6e-0">
              Det handlar inte bara om ett antal sjömän. Claes-Göran Brandin
              finns geografiskt i ett område där man är mycket medveten om hur
              svensk sjöfart genererar jobb på land. Svensk sjöfart genererar
              intressanta utbildningar, högskoleutbildningar som vi är stolta
              över. Svensk kunskap inom forskning inom sjöfart genererar miljöteknisk
              utveckling. Det är mycket av detta som svensk sjöfart och svenska
              redare faktiskt är stolta över. Allt detta riskerar att försvinna
              när vi inte har kvar svensk sjöfart under svensk flagg.
            </seg>
            <seg xml:id="i-dc77c072f065630e-0">
              Ni attackerar mig, men jag värnar svenska jobb i stället för
              att blunda för att svenska jobb försvinner i och med att svenska
              fartyg flaggar ut till exempel till ett danskt internationellt
              register.
            </seg>
          </u>
          <note type="speaker" xml:id="i-35bbe5ea184cdd08-0">
            Anf. 12 PETER PEDERSEN (v):
          </note>
          <u who="peter_pedersen_0f4dae" xml:id="i-dc954712891c988e-1">
            <seg xml:id="i-faec1a853f28cc17-0">
              Herr talman! Fortfarande blir jag väldigt fundersam över vad
              ministern egentligen säger och vad regeringen egentligen avser.
            </seg>
            <seg xml:id="i-87af1e2b2d51a1d6-0">
              Först och främst är det lite tramsigt att anklaga oss för att
              vi inte skulle vilja värna jobben. Dessutom kan vi konstatera
              att alla fackliga företrädare som jag har varit i kontakt med
              i den här frågan har samma grunduppfattning som Socialdemokraterna
              och Vänsterpartiet i den här frågan. Det är i så fall märkligt
              om de som jobbar inom sjöfarten inte förstår sitt eget bästa.
            </seg>
            <seg xml:id="i-0b08f11378f7b067-0">
              Vi behöver inte slå in öppna dörrar. Vi tycker också att det
              är självklart att vi ska värna jobben, oavsett var de finns, även
              när det gäller sjöfart.
            </seg>
            <seg xml:id="i-1d0435277b013402-0">
              Men på något vis är det väl ändå regeringen som måste förklara
              på vilket sätt det förbättrar svensk konkurrenskraft om vi säger
              att svenska lagar ska gälla. Allting ska gälla. Det enda som ska
              ändras är att vi för in dem i ett internationellt register. Det
              kan ju inte ändra någonting att man bara förs in i ett register,
              utan någonting måste ske i sak.
            </seg>
            <seg xml:id="i-97ac03b96011da1b-0">
              Man kan titta tillbaka. Ni hade motsvarande förslag i början
              av 90-talet. Regeringen Bildt förde fram förslag om ett internationellt
              fartygsregister. Då fanns det uppenbara förslag i utredningen
              om att man skulle gå in och försämra och försvåra kollektivavtalsmodellen
              och när det gäller de rättigheter som vi har i Sverige.
            </seg>
            <seg xml:id="i-e8494c6e0515600b-0">
              Det är väl inte så långsökt att vi misstänker att något liknande
              är på gång nu, 2010, om det här ska införas. Och om det inte är
              på det viset är det väl bara för regeringen att via Åsa Torstensson
              säga: Nej, vi kommer inte att förändra svensk lagstiftning på
              ett sätt som försvårar och försämrar arbetstagarnas villkor. Vi
              kommer inte att införa ett nytt system som innebär att vi försämrar,
              försvårar eller tar bort förhandlingsrätten, möjligheten att teckna
              kollektivavtal.
            </seg>
            <seg xml:id="i-f20e8d789c875cf9-0">
              Om det är självklarheter, varför kan ni inte säga det? Varför
              måste det utredas i så fall? Jag har full förståelse för att man
              måste utreda saker. Men om man nu hävdar att det inte kommer att
              ske bör man kunna säga det i talarstolen. Eller varför ska man
              i så fall utreda?
            </seg>
            <seg xml:id="i-84cfd78d0397e6f4-0">
              Och om inte detta ska ske undrar jag: Vad är det som ska ske
              som ska förbättra konkurrenskraften genom att vi går med i det
              här internationella registret? Vad är det som gör att man då vill
              flagga ut från Sverige och i stället ansluta sig till det danska
              registret? Vad har Danmark som inte Sverige har? Kan det vara
              försämringar på det fackliga området som gör att man ser detta
              som en möjlighet?
            </seg>
            <seg xml:id="i-4b46f03d5f5ddd75-0">
              Vi inom Vänstern är bestämda med att vi inte tror att vägen för
              att skapa arbetskraft eller fortsatta jobb i Sverige handlar om
              att försämra arbetstagarnas villkor, utan det gäller att skapa
              högre kvalitet på jobbet, förädling. Det handlar om att vi i Sverige
              kan göra saker som inte alla andra kan. Vi ska ha mer kunskap
              inom alla jobb, även inom sjöfarten, och inte tro att vi kan pressa
              tillbaka löntagarna när det gäller deras rättigheter på arbetsmarknaden
              och därmed skapa ökad konkurrens. Det är ingen framgångsväg. Det
              borde vi ha lärt oss av historien.
            </seg>
          </u>
          <note type="speaker" xml:id="i-cb695b934c49ddd7-0">
            Anf. 13 CLAES-GÖRAN BRANDIN (s):
          </note>
          <u who="claes-goran_brandin_dd67b7" xml:id="i-1a3e57c9b6210e48-1">
            <seg xml:id="i-41ccc8e83b03c5a6-0">
              Herr talman! Ja, Åsa Torstensson, jag håller med om mycket av
              det som du sade. Men skriv också detta i svaret på våra interpellationer!
              Det mesta handlar ju om att man ska tillsätta en utredning som
              ska titta över de svenska villkoren för sjömännen det är det som
              det handlar om när det gäller kollektivavtal.
            </seg>
            <seg xml:id="i-7534628a28acf81f-0">
              Jag ser rött det är i och för sig en väldigt vacker färg för
              mig. Jag ska kanske säga att jag ser blått, för det är en hemsk
              färg, när det kommer fram att man ska förändra lagstiftningsvägen,
              att regeringen ska gå in och klåpa med löntagarnas kollektivavtal
              och tvinga fram förändringar med kniven på strupen där det gäller
              deras jobb.
            </seg>
            <seg xml:id="i-f8fe438d86f850ec-0">
              Jag vill värna om jobben för sjöfarten och ingenting annat. Jag
              tror att jag är trovärdig i den frågan. Man kan fråga sjöfolkets
              representanter, inte bara dem som tillhör bemanningarna, utan
              det gäller också redarna.
            </seg>
            <seg xml:id="i-0dae99828d9ddc55-0">
              Jag stod inte i denna talarstol, men i en annan talarstol, när
              den svenska regeringen drev igenom sjöfartsstödet. Det fanns Moderater
              som var emot. Jag vet inte riktigt hur centerpartister röstade
              vid det tillfället, men det kanske inte var så långt ifrån vad
              de tyckte. Tom Heyman var en av de stora vapendragarna, som tyckte
              att detta var fel.
            </seg>
            <seg xml:id="i-46200fd22c1759ec-0">
              Detta har räddat svensk sjöfart fram till dagens datum. Nu måste
              vi förändra, och nu är det bråttom.
            </seg>
            <seg xml:id="i-f92b4093127b0a23-0">
              Om ni nu skrev in detta i ert valmanifest eller gick ut och pratade
              om detta före valet, att det är så viktigt med tonnageskatt, varför
              kunde ni inte ha tillsatt någon människa för att titta över om
              det gick att genomföra?
            </seg>
            <seg xml:id="i-1ff63adc85470a43-0">
              Vi fick en utredning till stånd i den socialdemokratiska regeringen,
              av finansministern. Där utredde vi tonnageskatten, ni säger att
              det fanns brister i den. À la bonne heure, jag köper att det fanns
              brister i den. Men åtgärda då de bristerna och genomför det som
              svensk sjöfart behöver och ingenting annat!
            </seg>
            <seg xml:id="i-5402df2344533016-0">
              Jag tycker att det är jättebra att vi har inre vattenvägar på
              internationell nivå, men jag tycker inte om att vi ska ge oss
              på de saker som innebär att vi flaggar ut.
            </seg>
            <seg xml:id="i-155e7b0ec94b2668-0">
              Jag kan säga att jag har med mig sjöfartens alla grenar i de
              här frågorna. De är bestörta över hur den svenska regeringen har
              hanterat denna fråga.
            </seg>
            <seg xml:id="i-91832dc3f5b4d976-0">
              Man kommer nu när klockan är fem i tolv eller kanske till och
              med tolv eller fem över tolv och säger: Vi ska genomföra en utredning.
            </seg>
            <seg xml:id="i-11b25dec51adda89-0">
              Jag hoppas innerligt, om det nu är sjömän som hör mig, att vi
              får en socialdemokratisk regering som kan begrava detta förhatliga
              förslag om att förändra sjömännens villkor. Det kommer aldrig
              att vara en rödgrön allians här i riksdagen som kommer att rösta
              igenom försämringar när det gäller kollektivavtalen för de ombordanställda.
            </seg>
            <seg xml:id="i-c2e9f4d195ad268f-0">
              Sedan måste vi göra andra saker. Det är vi beredda att göra.
            </seg>
            <seg xml:id="i-eef9c6c44f97002b-0">
              Men jag vet inte hur många interpellationer vi har haft. Lars
              Johansson har haft en väldig massa interpellationsdebatter med
              finansministern. Jag har haft interpellationer. Ingenting händer.
            </seg>
            <seg xml:id="i-565de44282a57aaf-0">
              Vi har haft motioner. Vi har haft en enig riksdag som har sagt
              ja till tonnageskatten. Ändå händer ingenting, för det stoppas.
            </seg>
            <seg xml:id="i-4367582253aa78ac-0">
              Det är de sakerna vi skulle ha genomfört. Då hade vi kunnat stå
              här och hanterat denna fråga i dag med ungefär samma argument.
              Vi hade inte behövt hacka på varandra, som ministern upplever
              att vi gör. Men vi måste göra det på grund av att det inte händer
              någonting från regeringens sida när man hanterar den här frågan.
            </seg>
          </u>
          <note type="speaker" xml:id="i-0ef2a98b4be6ce82-0">
            Anf. 14 Statsrådet ÅSA TORSTENSSON (c):
          </note>
          <u who="unknown" xml:id="i-eb0a031ae4c73bc6-6">
            <seg xml:id="i-f0a8c225ef4e7784-0">
              Herr talman! Vad det gäller åtgärder för svensk sjöfart och tonnageskatten
              tror jag att Claes-Göran Brandin är svaret skyldig likaväl som
              jag ska ta ansvar för mina tre år. Den här regeringen har fortsatt
              arbetet med tonnageskatten. Det är andra skatteförändringar som
              har prioriterats och som också faller väl ut för svenskt näringsliv.
            </seg>
            <seg xml:id="i-3aa5643e2599606c-0">
              Att jag svarar på interpellationerna som berör internationellt
              register tycker jag ligger i sakens riktning. Jag har i interpellationssvaret
              ett starkt fokus på det som ni har ställt frågan om.
            </seg>
            <seg xml:id="i-70990c27f3ddb19f-0">
              Det gör mig väldigt bekymrad om ni inte är medvetna om att svensk
              sjöfart här och nu har kniven på strupen. Det är nu det flaggas
              ut. Det är nu jobben försvinner. Det blir en något bakvänd diskussion
              från Claes-Göran Brandins och Peter Pedersens sida.
            </seg>
            <seg xml:id="i-724f99988d671647-0">
              Det är därför jag trots allt måste misstänka att retoriken passar
              väl in i att utmåla mig som löntagarfientlig. Ni blundar fullständigt
              för att löntagarnas jobb försvinner. Ni har inga förslag. Ni har
              inte ens bekräftat att ni fattar att svenska fartyg flaggar ut.
            </seg>
            <seg xml:id="i-7fbc042443252b33-0">
              Jag trodde, Peter Pedersen, med anledning av diskussionerna och
              interpellationerna att ni också från Vänsterns sida var införstådda
              med hur svenska jobb försvinner. Det kanske vore på sin plats
              om Peter Pedersen svarar på om jobben stannar i Sverige som läget
              är i dag för svensk sjöfartsnäring. Eller händer det ingenting
              vad det gäller jobben för svenska sjömän eller jobben på svenska
              fartyg?
            </seg>
            <seg xml:id="i-50c33e4fa3bbf28c-0">
              Det låter som om Claes-Göran Brandin fullständigt glömmer bort
              att det finns förändringar vad det gäller avtal inom sjöfartsnäringen.
              TAP-avtalet är ett typiskt sådant avtal som Claes-Göran Brandin
              själv har varit mycket aktiv i genom sitt parti.
            </seg>
            <seg xml:id="i-9bcf5dcec0e49e9d-0">
              Det är naturligtvis en del i att vi i dag har fartyg under svensk
              flagg. Det var ett avtal som kom under den förra krissituationen
              för svenska redare och svensk sjöfartsnäring. Man tog då fram
              ett nytt avtal som minskade kostnaderna för svensk sjöfartsnäring
              och för dem som var svenskflaggade.
            </seg>
          </u>
          <note type="speaker" xml:id="i-a531bec777634bf2-0">
            Anf. 15 PETER PEDERSEN (v):
          </note>
          <u who="peter_pedersen_0f4dae" xml:id="i-dc954712891c988e-2">
            <seg xml:id="i-b7b927129b9b9bba-0">
              Herr talman! Det blir en något märklig debatt. Jag trodde att
              när vi ställer frågor via interpellation till ministern är det
              vi som bestämmer vad vi vill fråga om. Det är inte utformat så
              att vi kan ha en allmänpolitisk debatt om sjöfartskris. Nu var
              det ett specifikt register vi pratade om. Jag kan hålla med om
              att de andra frågorna är jätteviktiga att diskutera. Dem kan vi
              väl återkomma till.
            </seg>
            <seg xml:id="i-457d0fc57310b970-0">
              Det första argumentet var att vi underlåter att prata om annat.
              Sedan när vi nappar på ministerns retorik och svarar får vi veta
              att det ska man inte prata om så mycket: Nu har vi ställt den
              här frågan. Då måste vi diskutera det.
            </seg>
            <seg xml:id="i-abee240ebadbd32a-0">
              Det blir ett konstigt kringresonemang här. Vi kan gärna återkomma
              med en mer allmän diskussion om sjöfartskrisen.
            </seg>
            <seg xml:id="i-c2f58b50fdee0c04-0">
              På en rad olika områden sker det att jobb som traditionellt sett
              utförs i Sverige flyttas till andra länder. Vi har självklart
              all anledning att titta på vad vi kan göra för att säkerställa
              att vi har jobben kvar i Sverige.
            </seg>
            <seg xml:id="i-0e577283373c6d19-0">
              Men som jag sade i avslutningen av mitt förra anförande tror
              jag inte att den rätta modellen är att vi ska attackera löntagarnas
              rättigheter. Det är inte den väg vi bör gå för att säkerställa
              jobben i Sverige på svenska fartyg eller i svenska industrier.
              Det har prövats på en massa andra områden. Det är ett nederlag
              i det långa loppet.
            </seg>
            <seg xml:id="i-899fa47c7540649c-0">
              Jag vill fortfarande ha ett svar. Om det inte finns några sådana
              risker, om det inte liknar förslaget från 1991/92, varför har
              ministern så svårt att förklara vad det skulle innebära att gå
              med i fartygsregistret? Vad innebär det om det inte innebär det
              vi tror?
            </seg>
            <seg xml:id="i-064b922f1fe9d79f-0">
              Kan man få ett kort svar på det med ett exempel på något som
              kan ingå i det nya regelsystemet som inte handlar om att man ska
              försämra kollektivavtal, förhandlingsrätten eller allmänt försämra
              villkoren? Något måste det bestå av. Vad är det?
            </seg>
          </u>
          <note type="speaker" xml:id="i-63cb15aa96e724a2-0">
            Anf. 16 CLAES-GÖRAN BRANDIN (s):
          </note>
          <u who="claes-goran_brandin_dd67b7" xml:id="i-1a3e57c9b6210e48-2">
            <seg xml:id="i-d34f6cc7d10cd79f-0">
              Herr talman! Ministern säger att ni jobbar med frågan. Det gör
              ni kanske. Men varför måste ni jobba i tre och ett halvt år innan
              man över huvud taget hör någonting när det gäller tonnageskatten?
            </seg>
            <seg xml:id="i-9594d2245d709d0f-0">
              Helt plötsligt säger ministern för ett tag sedan att hon tycker
              att vi ska genomföra tonnageskatten. Det spelar ingen roll vilka
              ministrar i den borgerliga regeringen förutom finansministern
              som springer ut i den här frågan. Han kommer att stoppa det ändå.
              Det kommer ingen tonnageskatt. Men man jobbar ändå med frågan.
              Den har man jobbat med nu under fyra år.
            </seg>
            <seg xml:id="i-2b74a72e6dfa6619-0">
              Både Centern och Moderaterna Åsa Torstensson behöver inte svara
              för Moderaterna och Fredrik Reinfeldt går ut före valrörelsen
              och säger att man ska genomföra tonnageskatten. Och det händer
              ingenting på fyra år. Inte konstigt att sjömän, oavsett om de
              är befäl eller manskap, undrar. Vi som är politiker funderar på
              varför vi över huvud taget ska sitta här när man inte kan hantera
              detta och när vi röstade i denna kammare nästan enhälligt med
              en klar majoritet för att detta ska genomföras. Och det händer
              ingenting.
            </seg>
            <seg xml:id="i-5045ba7acc2bf20b-0">
              Då måste det vara fel på den här riksdagen. Regeringen måste
              vara den som tänker allra bäst. Men det ställer jag inte upp på.
            </seg>
            <seg xml:id="i-a467bcffec15897e-0">
              TAP-avtalet ställde vi upp på ihop med sjömännen som tyckte att
              det var bra för att rädda deras jobb. Det ska inte bara regeringen
              ta åt sig, för detta har sjömännen också gjort via sina avtalsförhandlingar.
            </seg>
            <seg xml:id="i-5e14a5de75aec04f-0">
              Jag tycker inte att regeringen har någon respekt för Sveriges
              riksdag. Man tar fram sina förslag utifrån att man vet bäst och
              att de andra inte kan någonting.
            </seg>
          </u>
          <note type="speaker" xml:id="i-e6f547ec4d7502bf-0">
            Anf. 17 Statsrådet ÅSA TORSTENSSON (c):
          </note>
          <u who="unknown" xml:id="i-eb0a031ae4c73bc6-7">
            <seg xml:id="i-c07878f1e682dc51-0">
              Herr talman! Claes-Göran Brandin lämnade fokus på interpellationen
              och övergick till tonnageskatten. Som jag tidigare har sagt har
              Claes-Göran Brandin en egen hemläxa att göra vad gäller tonnageskatten.
              Jag tar ansvar för det som har varit under de här tre åren. Då
              är det andra skatter som så här långt har gått före tonnageskatten
              och som har haft stor betydelse för svenskt näringsliv.
            </seg>
            <seg xml:id="i-86578dcea5149242-0">
              Om interpellanterna vill höra har jag beskrivit att det är ett
              mycket brett anslag med ett antal utredningar för att man ska
              skapa bättre förutsättningar och mindre regelkrångel för svensk
              sjöfartsnäring. I detta ingår det för utredaren att se över ett
              internationellt register. Jag har förklarat inledningsvis att
              utredaren speciellt ska titta på befintliga kollektivavtalslösningar
              och de internationella konventioner som eventuellt berörs av ett
              sådant register.
            </seg>
            <seg xml:id="i-232e13506e48ef72-0">
              Det är en mycket tydlig del av detta. Vi har tillsatt en utredning
              för att ha en relation med dagsläget annars hade vi ju kunnat
              kopiera en gammal utredning. Utredaren ska också undersöka möjligheter
              för arbetsmarknadens parter som på olika sätt kan stärka konkurrenskraften.
              Jag tror att jag inledningsvis beskrev också detta.
            </seg>
            <seg xml:id="i-41f700d4536d4e16-0">
              Man kan konstatera, och det vet både Peter Pedersen och Claes-Göran
              Brandin, att svensk förenings- och förhandlingsrätt är garanterad
              i svensk rätt och inte genom lagstiftning i andra länder till
              vilka fartygen nu flaggas ut.
            </seg>
            <seg xml:id="i-092279c826b2f0c2-0">
              Återigen: Låt oss ha fokus på att det faktiskt är utflaggning
              som sker i dag. Då försvinner jobb från Sverige, och det är det
              jag vill förhindra.
            </seg>
          </u>
          <note xml:id="i-8af159ee26615e84-1">
            Överläggningen var härmed avslutad.
          </note>
          <note xml:id="i-8105a90c86d7cd4d-0">
            5 § Svar på interpellation 2009/10:164 om kommunernas roll i
            arbetsmarknadspolitiken
          </note>
          <note type="speaker" xml:id="i-d3a5669e85e59791-0">
            Anf. 18 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-8">
            <seg xml:id="i-200f58d6069689f0-0">
              Herr talman! Lars Lilja har frågat mig om jag anser att kommunerna
              har en roll i arbetsmarknadspolitiken och i så fall vilka åtgärder
              jag har vidtagit eller avser att vidta för att underlätta kommunernas
              samarbete med Arbetsförmedlingen.
            </seg>
            <seg xml:id="i-d41d8900b65541e2-0">
              Arbetsmarknadspolitiken är som Lars Lilja påpekar ett statligt
              ansvarsområde. Sedan regeringen tillträdde hösten 2006 har målsättningen
              varit att effektivisera arbetsmarknadspolitiken och tydliggöra
              arbetslinjen så att ökade resurser säkerställs för matchningen
              mellan arbetssökande och lediga jobb. Det har inneburit många
              förändringar inom arbetsmarknadspolitiken, till exempel reformeringen
              av Arbetsförmedlingen, införandet av garantierna och förändringar
              av arbetslöshetsförsäkringen.
            </seg>
            <seg xml:id="i-52a5432d4cba87e1-0">
              Regeringen har också gjort stora satsningar på att Arbetsförmedlingen
              i ökad omfattning ska använda sig av kompletterande aktörer för
              att förverkliga arbetsmarknadspolitiken. Detta har inneburit förändrade
              förutsättningar för Arbetsförmedlingens samarbete med kommunerna
              inom arbetsmarknadspolitiken, bland annat genom att en större
              del av de arbetsmarknadspolitiska insatserna upphandlas enligt
              reglerna om offentlig upphandling.
            </seg>
            <seg xml:id="i-6eec28ecb72ea496-0">
              För att klargöra under vilka förutsättningar som kommuner och
              Arbetsförmedlingen kan samarbeta infördes den 1 januari 2008 förordningen
              om Arbetsförmedlingens samarbete med kommuner om arbetsmarknadspolitiska
              program. Av denna förordning framgår att kommunerna, efter överenskommelse
              med Arbetsförmedlingen, får anordna aktiviteter för deltagare
              i olika arbetsmarknadspolitiska åtgärder. Regeringen för en fortlöpande
              dialog med företrädare för kommunerna för att försäkra sig om
              att samverkan fungerar på lokal nivå ute i landet. Det är regeringens
              uppfattning att samverkan mellan Arbetsförmedlingen och kommunerna
              fungerar väl på de flesta platser. Men givetvis är regeringen
              beredd att även genomföra förbättringar där det finns behov av
              sådana.
            </seg>
            <seg xml:id="i-302ff7b2c374288c-0">
              Avslutningsvis vill jag framhålla att det finns goda förutsättningar
              för kommunerna att vara en viktig aktör i genomförandet av den
              nationella arbetsmarknadspolitiken, dels genom att som arbetsgivare
              kunna erbjuda sysselsättning och arbetsträning och ta emot praktikanter,
              dels genom att bland annat anordna andra särskilda arbetsmarknadspolitiska
              insatser.
            </seg>
          </u>
          <note type="speaker" xml:id="i-b2947d065c2c566d-0">
            Anf. 19 LARS LILJA (s):
          </note>
          <u who="lars_lilja_6d4148" next="cont" xml:id="i-fb0c7334108b0bc6-0">
            <seg xml:id="i-594196a10600764b-0">
              Herr talman! Kommunernas roll i arbetsmarknadspolitiken har varit
              en relativt komplicerad historia, både under den här regeringens
              tid och under den förra regeringens tid.
            </seg>
            <seg xml:id="i-f4066a8a4e326ff9-0">
              Ministern talade i svaret om att effektivisera arbetsmarknadspolitiken,
              tydliggöra arbetslinjen och så vidare. Omorganisationen av Arbetsförmedlingen
              upplever jag snarast har handlat om en privatisering av Arbetsförmedlingens
              roll.
            </seg>
            <seg xml:id="i-2419ceb8c562e4ec-0">
              Sedan svarar ministern lite grann om jobb- och utvecklingsgarantin
              med mera, och det är klart att dess effektivitet kan man naturligtvis
              fundera över. Riksrevisionen har sett över detta och var inte
              helt nöjd med de insatser som fanns under jobb- och utvecklingsgarantin.
            </seg>
            <seg xml:id="i-be32a91914692640-0">
              Förändringen av a-kassan nämns också. Den blev tre gånger så
              dyr och hälften så bra. Regeringens politik har lett till att
              en halv miljon människor har lämnat a-kassan, vilket man börjar
              se i kommunerna nu när kostnaderna för det ekonomiska biståndet
              ökar med 20 procent. Hemma i min kommun syns det tydligt att kostnaderna
              för det ekonomiska biståndet ökar. Det är till största delen ungdomar
              som kommer dit, vilket har med det besvärliga arbetsmarknadsläget
              att göra.
            </seg>
            <seg xml:id="i-8d45b5476712bf1a-0">
              Som ministern mycket riktigt påpekar är det just den delen där
              man ska upphandla Arbetsförmedlingens tjänster som i någon mening
              har ställt till det för kommunerna eftersom de inte kan vara med
              och lämna anbud på arbetsmarknadspolitiska åtgärder. Det jag upplever
              som bekymmersamt i det här sammanhanget är att det handlar lite
              grann om vilket motiv man har för att jobba med den här typen
              av människor de som har svårt att få ett jobb på den ordinarie
              arbetsmarknaden och till och med kanske har svårt att få ett jobb
              även med subvention.
            </seg>
            <seg xml:id="i-8a4cfe62eb34084e-0">
              En stor del av kritiken som Riksrevisionen lämnar mot jobb- och
              utvecklingsgarantin även när man har tittat på de externa aktörerna
              är just att incitamentet att snabbt nå resultat inte är helt tydligt.
              Det är ju en logisk åtgärd för kommunerna att jobba med arbetsmarknadspolitiska
              åtgärder, för det är trots allt kommunen som har det slutliga
              ansvaret för sina medborgare. De är naturligtvis intresserade
              av att de här personerna ska kunna gå från ekonomiskt bistånd,
              det vi i dagligt tal kallar socialbidrag, till en vettig sysselsättning
              och så småningom kanske ett arbete.
            </seg>
            <seg xml:id="i-da4e744bd66a0d3e-0">
              Det här upplever jag, och även kommunerna när jag har haft samtal
              med dem, som ett bekymmer: Man vet inte riktigt vilka möjligheter
              man har, och man kan inte fullt ut agera på den här marknaden
              fast man faktiskt har oerhört tydliga incitament för att jobba
              med den här gruppen människor.
            </seg>
            <seg xml:id="i-482ecf29862f4323-0">
              Därför är jag intresserad av att ministern lite tydligare kan
              berätta för mig vad kommunerna faktiskt har möjlighet att göra.
              I förordningen står det bara att Arbetsförmedlingen kan uppdra
              åt kommunen att göra någonting, men i övrigt känns det oerhört
              tunt. Men vilka reella möjligheter har kommunen att agera på ett
              så bra sätt som möjligt för kommuninvånarnas bästa och framför
              allt för de arbetslösas bästa?
            </seg>
          </u>
          <note xml:id="i-a18488543d0be5ca-0">
            Anf. 20 GUNNAR ANDRÉN (fp):
          </note>
          <u who="lars_lilja_6d4148" prev="cont" xml:id="i-532ae56d71535b14-0">
            <seg xml:id="i-6f371d7d69cc0b60-0">
              Herr talman! Det finns i arbetsmarknadspolitiken ett väldigt
              svårlöst problem, och det är att det finns för få jobb att förmedla.
              Baksidan av detta är att vi har ett väldigt fokus på just detta,
              alltså hur vi ska förmedla för få jobb.
            </seg>
            <seg xml:id="i-02ed4157416a37b6-0">
              Vad ska vi göra i stället? Jo, vi måste se till att få fler jobb
              som är efterfrågade. Statsrådet och jag har i andra sammanhang
              än Lars Liljas utmärkta interpellation diskuterat vad vi kan göra,
              och kanske just uppdelningen mellan staten, kommunerna och företagandet
              inte bara är ett filosofiskt utan också ett reellt problem. I
              begreppet arbetsmarknadspolitiska program kan ligga en hel del
              när det gäller att också skapa jobb, och om vi ska lösa de problem
              som för få jobb innebär måste vi se mer till hur vi ytterligare
              kan biträda företagande och skapande av jobb.
            </seg>
            <seg xml:id="i-ffc44d927cee697f-0">
              Jag har själv gjort en opublicerad studie. Den är från den 11
              januari och sträcker sig 21 månader tillbaka i Helsingforss län.
              När man tittar på arbetslösheten finns det många iakttagelser
              man kan göra. Man kommer ändå hela tiden fram till att det har
              varit svåra tider och många nedläggningar av företag och så vidare,
              men tillkomsten av nya arbetsplatser och nya jobb hänger också
              samman med vad vi har för företagsklimat.
            </seg>
            <seg xml:id="i-69e2fdc70f39e019-0">
              Jag tror för min del att oavsett vad vi har för regering måste
              vi i grund och botten, om vi ska lösa de problem som inte minst
              ungdomar har, se till att minska trösklarna också för att skapa
              nya jobb och nya företag. I grund och botten är det så, herr talman,
              att utan företag och företagare blir det ganska lite välfärd.
              Det kan man säga är ett slagord, men det ligger otroligt mycket
              i detta.
            </seg>
            <seg xml:id="i-dbce300e8b37d5c8-0">
              Jag tror också att en av de stora bristerna vi har sett när det
              gäller integrationspolitiken är att alltför få som har annan bakgrund
              än den svenska har kunnat engagera sig i företagsamhet. Man har
              lätt hamnat i ett stöd just därför att det finns så få jobb att
              förmedla.
            </seg>
            <seg xml:id="i-99ee5186160d67a4-0">
              Det är väldigt svårt att veta exakt vad man ska göra, men jag
              skulle vilja höra med statsrådet vad som ligger i just begreppet
              arbetsmarknadspolitiska program. Handlar det bara om att just
              förmedla jobb? Då tror jag för min del att man möjligen i kommunerna
              inte riktigt hänger med. Det kan man nog göra i staten.
            </seg>
            <seg xml:id="i-a061295fc4648af5-0">
              Annars är det uppenbart att många kommuner arbetar effektivt
              och aktivt med detta. Det finns på många olika håll. I Solna har
              vi alldeles nyligen sett ett sådant exempel. Där har man uppenbarligen
              ett annat angreppssätt, vill jag påstå, än på många andra håll.
              Man ser till det kanske viktigaste av allting, att många unga
              människor har någonstans att gå på morgonen, att de åtminstone
              är eftersökta så att de inte hamnar i passivitet.
            </seg>
            <seg xml:id="i-8087d9fcc99d5f9f-0">
              Exakt vad det kan vara fråga om kan nog skilja mellan Hagfors
              och Helsingfors eller andra platser, men det är otroligt viktigt
              att vi ser till att vi har ett skapande samhälle och inte bara
              ett förmedlande samhälle.
            </seg>
          </u>
          <note type="speaker" xml:id="i-911b4b7df1eec60c-0">
            Anf. 21 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-9">
            <seg xml:id="i-53da456fff260e68-0">
              Herr talman! Det faktum att Arbetsförmedlingen sedan några år
              tillbaka är en enhetsmyndighet med lite tydligare mål tycker egentligen
              inte jag att man ska ta som intäkt för vare sig centralisering
              eller privatisering. Det är att dra det hela för långt. Det är
              snarare ett sätt att erbjuda bättre möjligheter till anpassning
              efter lokala förhållanden, bättre möjligheter för myndigheten
              att överföra resurser från en del av landet till en annan där
              resurserna behövs som bäst, att öka flexibiliteten och därmed
              göra myndigheten mer slagkraftig. Jag har inte uppfattat det som
              att Socialdemokraterna har varit emot myndighetsreformen i sig
              utan det har snarare handlat om andra saker som vi har kunnat
              diskutera här.
            </seg>
            <seg xml:id="i-1326571f2ce088b4-0">
              Om jag återgår till själva interpellationen vill jag peka på
              att målsättningen, som vi har uttryckt den i budget, instruktioner,
              regleringsbrev och annat, självklart är att en tredjedel av insatserna
              i garantierna ska genomföras av kompletterande aktörer. Kompletterande
              aktörer ska inte ses som en privatisering utan just som kompletterande
              aktörer. På det sättet får vi en strukturerad och organiserad
              plattform, skulle man kunna kalla det, för att kunna engagera
              alltifrån ideella föreningar och sociala företag till privata
              företag. På det sättet skulle vi både kunna utnyttja resurserna
              lite bättre och få lite bättre genomslag för de olika insatserna.
              Vi skulle naturligtvis också kunna se till att vi under en period
              när vi har en rätt dramatisk uppgång av antalet personer som omfattas
              av insatserna får möjlighet att växla upp snabbare än vi annars
              hade kunnat göra.
            </seg>
            <seg xml:id="i-70e966abdf2837b2-0">
              Som svar på Lars Liljas fråga kan jag säga att om man tittar
              på regelverket ser man att det i princip i övriga arbetsmarknadspolitiska
              insatser finns all möjlighet för Arbetsförmedlingen och kommunerna
              att komma överens om att hitta olika typer av upplägg som passar.
              Vi har försökt att i förordningen se till att det inte står ett
              regelverk i vägen för att en sådan överenskommelse ska kunna slutas.
              Jag har också på flera olika ställen försökt skicka den signalen,
              till exempel på SKL:s arbetsmarknadsdagar vid två tillfällen och
              vid Arbetsförmedlingens chefsdagar vid flera tillfällen. Där har
              jag försökt säga att vi naturligtvis inte är emot att Arbetsförmedlingen
              samarbetar med kommunerna.
            </seg>
            <seg xml:id="i-d7e1e01c9c867194-0">
              Tvärtom finns det mycket goda exempel på att ett sådant samarbete
              har varit väldigt fruktbart. Vi hörde Solna nämnas och vi har
              Sundbyberg. Västerås är ett annat exempel, även Hofors för den
              delen, där man jobbar väldigt intensivt tillsammans med kommunen,
              framför allt för att hjälpa ungdomar att komma från skolvärlden
              och så småningom ut på arbetsmarknaden.
            </seg>
            <seg xml:id="i-af9250294132fd36-0">
              Det finns absolut inga vare sig politiska eller legala hinder
              för samarbete. Det är snarare så att vi har försökt att tydliggöra
              hur detta samarbete ska organiseras. De tidigare förordningar
              som reglerade detta var om möjligt ännu luddigare på det här området
              och det fungerade egentligen inte alls. Det gjorde naturligtvis
              att vi var tvungna att bli lite tydligare i den förordning som
              trädde i kraft 2008.
            </seg>
            <seg xml:id="i-0e65574e42691209-0">
              Det här är nog det viktigaste vi kan göra. I sak tror jag inte
              att det är någon jättestor skillnad mellan Lars Lilja och mig
              när det gäller vikten av att involvera alla goda krafter som kan
              hjälpa dem som är arbetslösa, inte minst ungdomar, att på olika
              vis komma in på arbetsmarknaden. Då är kommunerna en naturlig
              samarbetspartner. Vi menar att vi genom förordningen och genom
              att skicka tydliga signaler också har medverkat till att klargöra
              detta, om det har varit något tvivel om det.
            </seg>
          </u>
          <note type="speaker" xml:id="i-74239861b6254025-0">
            Anf. 22 LARS LILJA (s):
          </note>
          <u who="lars_lilja_6d4148" next="cont" xml:id="i-fb0c7334108b0bc6-1">
            <seg xml:id="i-93e6302bd54dd60d-0">
              Herr talman! Ministern säger att det inte finns några större
              hinder för det här samarbetet. I så fall måste det ju, såvitt
              jag kan bedöma, finnas någon form av kommunikationsproblem mellan
              departementet och kommunerna. När man pratar med kommunerna kommer
              det fram att de i alla fall upplever att de är lite bakbundna,
              att de inte har de möjligheter som de skulle önska. I så fall
              vore det bra om departementet och kommunerna, framför allt kanske
              SKL, satte sig ned och pratade med varandra och försökte lösa
              det här så att kommunerna faktiskt vet vad de får göra, vad de
              kan göra och vad de bör göra. Jag tror att det skulle vara oerhört
              värdefullt.
            </seg>
            <seg xml:id="i-a1da27ef6bd397e7-0">
              Jag råkar veta att bland annat jurister på SKL har försökt att
              komma i kontakt med departementet för att lösa en del av frågorna
              runt upphandling och sådana saker men misslyckats.
            </seg>
            <seg xml:id="i-aa1477c8188e5f4b-0">
              Ministern nämner att centraliseringen och enmyndigheten ska ge
              en mer flexibel användning av resurserna. Må så vara, men jag
              upplever också när jag pratar med enskilda arbetsförmedlare att
              de känner att de är oerhört regelstyrda fortfarande och inte kan
              göra en del saker därför att det finns en åldersgräns eller andra
              regler som gör att de inte kan göra det de vill.
            </seg>
            <seg xml:id="i-e8a2c99b569e281d-0">
              Sedan gläds jag åt att arbetsmarknadsministern nämner ideella
              föreningar och deras möjlighet att göra en insats i arbetsmarknadspolitiken.
              Jag kommer ihåg att vi för några år sedan hade en interpellationsdebatt
              just när det gäller lönebidragen och ideella föreningar. Vi kunde
              konstatera att för många ideella föreningar är det ett problem
              med lönebidragen därför att när Arbetsförmedlingen anser att arbetstagarnas
              möjlighet att arbeta, alltså deras färdigheter, har ökat minskar
              stödet till föreningen och föreningen har inte råd att ha kvar
              de här personerna.
            </seg>
            <seg xml:id="i-d6c9ae187acc44b2-0">
              Det var det problemet vi diskuterade då, och jag föreslog att
              man kanske skulle kunna ha en lite annan lösning när det gäller
              lönebidragen just för den ideella sektorn. De skulle kunna få
              ett något större bidrag eftersom de saknar betalningsförmåga och
              många av de här personerna trivs på sitt arbete. Då lovade ministern
              att fundera på det och tyckte att det var en ganska god idé. Det
              skulle vara intressant att höra om ministern har funderat färdigt.
            </seg>
            <seg xml:id="i-2be30b873332fdb8-0">
              Sedan är det ju så att kommunerna gör en rejäl insats i det här
              sammanhanget. Någonstans mellan 50 000 och 70 000 praktikplatser
              finns inom den kommunala verksamheten som en del av arbetsmarknadspolitiken.
              När det gäller utbildningsändamål pratar vi om mellan 45 000 och
              55 000 praktikplatser. De gör dessutom en stor insats när det
              gäller fas 3-anställningarna. I november i fjol räknade man med
              ungefär 3 000 platser.
            </seg>
            <seg xml:id="i-4efdc9b181e1980b-0">
              Så småningom ska Lyftet sättas i sjön. Då antar jag att kommunerna
              också kommer att spela en viss roll. Det skulle vara intressant
              om ministern kunde svara på frågan om lönebidrag och de ideella
              föreningarnas möjligheter att göra en insats i arbetsmarknadspolitiken,
              framför allt en insats för de arbetslösa, och sedan kanske lite
              grann ta upp funderingarna kring vad Lyftet innebär för kommunernas
              insatser i arbetsmarknadspolitiken.
            </seg>
          </u>
          <note xml:id="i-9f3eee91dd5ea746-0">
            Anf. 23 GUNNAR ANDRÉN (fp):
          </note>
          <u who="lars_lilja_6d4148" prev="cont" xml:id="i-532ae56d71535b14-1">
            <seg xml:id="i-e5948b55aec8d5b0-0">
              Herr talman! Jag har full förståelse för att statsrådet inte
              hade tid att i sitt första inlägg gå in på de arbetsmarknadspolitiska
              programmen. Jag hoppas att det finns möjlighet för statsrådet
              att återkomma, därför att jag tror att det är en av de centrala
              frågorna, att man ser till att få flera företag och flera jobb.
            </seg>
            <seg xml:id="i-05325f279941f38d-0">
              Herr talman! Enkla svar finns sällan på mycket komplicerade frågor.
              Det är bara den tvärsäkre som allra bäst vet vad man alltid ska
              göra. Just i denna stund skulle jag vilja aktualisera en fråga,
              nämligen hur man skulle kunna engagera fler företagare i processen
              att skapa fler jobb. Jag tror för min del att de som är företagare
              och har fullt jobb är otroligt engagerade och har väldigt lite
              tid att syssla med att lära ut hur man blir företagare. Ofta kan
              man kanske inte lära sig detta. Det finns ändå ett behov. Jag
              tror att många känner sig osäkra inför att starta eget. Det är
              liksom baksidan på Lars Liljas diskussion här om vad kommunerna
              kan göra.
            </seg>
            <seg xml:id="i-af62c6e14089fd82-0">
              Min mer konkreta fråga är om man skulle kunna tänka sig att i
              någon form använda pengar som nu hanteras inom Arbetsförmedlingens
              ram till att engagera företagare för att hjälpa inte minst ungdomar
              med att starta eget. Jag tror att det är en av de saker som skulle
              kunna göra att fler verkligen fick jobb.
            </seg>
            <seg xml:id="i-c4b83c0301cf4d25-0">
              Jag håller med om att det naturliga är att man vänder sig till
              kommunen respektive Arbetsförmedlingen. Kanske är det svårt att
              vända sig till en företagarorganisation exempelvis. Det behövs
              en förmedlingsverksamhet däremellan. Pengar får inte vara ett
              hinder när det gäller att utnyttja alla möjligheter som kan finnas.
            </seg>
          </u>
          <note type="speaker" xml:id="i-6d15b9b3f6e81771-0">
            Anf. 24 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-10">
            <seg xml:id="i-8de71f538e8d24fe-0">
              Herr talman! Det är synd att det bara är fyra minuters talartid.
              Lars Lilja pratade om att kommunerna inte har de möjligheter till
              samarbete som skulle önskas, om att det uppfattas så på sina håll.
              Ja, så var det ett tag. Man var lite oklar över detta. Sådana
              signaler fick vi väldigt tydligt från SKL.
            </seg>
            <seg xml:id="i-f5d15b0725067414-0">
              I flera omgångar har vi suttit ned och diskuterat med SKL. När
              den här förordningen skulle tas fram jobbade vi tillsammans med
              SKL:s jurister just för att försöka undanröja alla tveksamheter,
              alla potentiella tvivel, kring tolkningen. Vi har alltså väldigt
              intensivt jobbat med SKL för att hantera den här typen av problem.
            </seg>
            <seg xml:id="i-305d911f768dbd83-0">
              Möjligen ligger problemet snarare i att det inte längre finns
              några länsarbetsnämnder med stora fria medel som man kan laborera
              med så som man kanske tidigare har gjort. Då kommer vi tillbaka
              till Lars Liljas andra synpunkt, att arbetsförmedlare kan känna
              sig bekymrade över att inte kunna göra det de vill. Naturligtvis
              kan jag förstå det.
            </seg>
            <seg xml:id="i-ae28731c42d7848b-0">
              Å andra sidan: Om ansvaret och arbetsmarknadspolitiken är nationella
              får vi nog ha en någorlunda ordentlig styrning av vad medlen ska
              användas till. Som Riksrevisionen och andra visat vid tidigare
              genomgångar av olika typer av arbetsmarknadspolitiska insatser
              har det funnits ett och annat projekt vars nytta definitivt kunde
              ifrågasättas. Dock kan man förstå att det var trevligt för dem
              som genomförde insatsen.
            </seg>
            <seg xml:id="i-296cb971d82af999-0">
              När det gäller frågan om lönebidrag och ideella föreningar vi
              har ju diskuterat frågan förut; det är inte alltid som man får
              som man vill i budgetförhandlingar delar jag Lars Liljas grundläggande
              stöd till lönebidraget som modell. Jag tror att det är en väldigt
              god insats när det gäller att kunna hjälpa många personer till
              ett meningsfullt arbete människor som annars inte hade haft det.
            </seg>
            <seg xml:id="i-85154999cf0ab2f4-0">
              Inte minst mot bakgrund av den ekonomiska krisen under det senaste
              året tycker jag att det finns anledning att dyka lite djupare
              i frågan om lönebidragsanställningarna. Det handlar om allt från
              lönebidrag i eget företag och lönebidrag för ideella föreningar
              till volymerna och för den delen också nivåerna. Jag kan inte
              utlova en omedelbar leverans i frågan. Men om Lars Lilja och jag
              skulle kunna vara överens skulle vi tillsammans kunna titta på
              detta eller på olika sätt försöka hitta en vettig väg att gå.
              Jag tror att det skulle vara väldigt bra.
            </seg>
            <seg xml:id="i-cc21cecb82dffc45-0">
              När det gäller Gunnar Andréns fråga och om man funderar på vad
              arbetsmarknadspolitiska program egentligen är: Naturligtvis handlar
              det inte bara om att förmedla arbete dock är det en del utan också
              om att förbättra den enskildes möjligheter att hitta och att passa
              för de arbeten som finns, om möjligheterna att komma in och att
              komma tillbaka på arbetsmarknaden. Där finns väldigt mycket av
              det som finns i vår verktygslåda: praktik, praktisk kompetensutveckling,
              utbildning, fas 3, Lyft och andra saker som vi pratat om. För
              Lyft, fas 3 och praktikplatserna kommer kommunerna att ha en mycket
              stor betydelse.
            </seg>
            <seg xml:id="i-7250f8d9a805534a-0">
              Lars Stjernkvist, min tidigare partisekreterarkollega dock för
              Socialdemokraterna har av Arbetsförmedlingen utsetts till att
              leda arbetet med Lyft gentemot den offentliga sektorn. För inte
              alls länge sedan för bara någon vecka sedan pratade jag med Lasse
              Stjernkvist. Vi diskuterade då just detta. En fråga som det nu
              är väldigt viktigt att reda ut handlar egentligen om diskussionen
              med parterna för att se till att man inte på något sätt hamnar
              snett och det uppfattas som exempelvis lönekonkurrens.
            </seg>
            <seg xml:id="i-d20cbd5570697b0c-0">
              Gunnar Andrén har helt rätt utgångspunkt. Fler företag behövs.
              Framför allt behövs det kunder i de företagen så att man vågar
              anställa.
            </seg>
            <seg xml:id="i-52d29e212046b6d0-0">
              Beträffande starta-eget-stöd togs åldersgränsen bort den 1 januari
              i år, så ungdomar kan få hjälp med att starta eget. Men återigen:
              Det är inte bara hjälp med att starta eget som behövs, utan det
              behövs också kunder till de företagen. Det behövs även bland annat
              idéer, nätverk och kontakter som vi kanske genom näringspolitiken
              och på andra sätt kan försöka hjälpa till med att stimulera fram.
            </seg>
          </u>
          <note type="speaker" xml:id="i-7d6f129fbbd31b36-0">
            Anf. 25 LARS LILJA (s):
          </note>
          <u who="lars_lilja_6d4148" xml:id="i-b94479ed57d22467-0">
            <seg xml:id="i-1755d2417171cadb-0">
              Herr talman! Vi pratar om stöd till att starta eget och om fler
              företag. Men jag tror att det där ligger oceaner bort från de
              bekymmer och tankar som de personer har som vi pratar om personer
              som hamnar i fas 3 och som kommunerna kanske har att ta hand om.
              Jag tror att vi i någon mening ofta underskattar de problem som
              dessa personer har. Det handlar om personer som står mycket långt
              bort från arbetsmarknaden. Jag tror alltså att det problemet underskattas
              oerhört mycket.
            </seg>
            <seg xml:id="i-1df8c7b65582eca4-0">
              Ministern talade om en centralt styrd arbetsförmedling. Visst,
              självklart ska det i grunden vara samma regelverk. Problemet är
              att vi ibland säger att alla ska behandlas lika. Min uppfattning
              är att alla ska behandlas olika, att alla ska behandlas utifrån
              de behov och möjligheter man har när det gäller att klara sig
              på arbetsmarknaden.
            </seg>
            <seg xml:id="i-eaf92a446d5d8e8b-0">
              Jag är intresserad av att få veta lite mer om Lyftet. Inom kommunsektorn
              tror man att man kommer att få ta ett stort ansvar för Lyftet.
              Man är också orolig för anordnarbidraget och för hur man kan finansiera
              sin insats för att hjälpa människorna i fråga. Det är en kortvarig
              insats, men det krävs ganska mycket administration för att hantera
              de här praktikplatserna. Vid praktik inom barnomsorgen ska man
              ta fram straffregister. Vid praktik inom vård och omsorg handlar
              det om hälsokontroller och så vidare.
            </seg>
            <seg xml:id="i-f145c459fccb996a-0">
              Det skulle vara intressant om ministern kunde ge besked om anordnarbidraget
              och Lyftet.
            </seg>
          </u>
          <note type="speaker" xml:id="i-d7b3a562544f5aee-0">
            Anf. 26 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-11">
            <seg xml:id="i-d23c6eb15a57342a-0">
              Herr talman! Interpellationen är angelägen. Det är viktigt att
              vi diskuterar den fråga som där tas upp. Om det finns tveksamheter
              hos en del kommuner vill jag gärna medverka till att en mycket
              tydlig signal skickas. Jag både hoppas och önskar att alla som
              kan och vill har ett intresse för att hjälpa till när det gäller
              att förbereda arbetslösa på att komma tillbaka i arbete. Im all
              for it för att uttrycka det på icke-svenska, vilket man kanske
              inte ska göra här i talarstolen. Jag är mycket glad över och tacksam
              för att så många kommuner gör en så stor insats. Det tror jag
              är väldigt viktigt.
            </seg>
            <seg xml:id="i-b013f6124589b968-0">
              Är det så att man fortsatt upplever att det är problematiskt
              ska vi naturligtvis hjälpa till och undanröja den typen av hinder.
              Vi har redan tidigare märkt att nämnda typ av signaler fanns från
              enskilda kommuner och från SKL. Därför satte vi oss ned för att
              med SKL diskutera hur förordningen skulle se ut och på vilket
              sätt vi skulle kunna skicka tydliga signaler om att det absolut
              inte finns något hinder för ett samarbete med kommunerna.
            </seg>
            <seg xml:id="i-86a9b2ffaba2711a-0">
              När det gäller Lyftet finns det väl två dimensioner. Den ena
              dimensionen handlar om exakt var Arbetsförmedlingen ligger i genomförandet
              av den här typen av insatser. Jag skulle nog vilja avvakta återrapporteringen
              från Arbetsförmedlingen och Lars Stjernkvist om var man just nu
              befinner sig i den processen. Jag vet att man har kommit i gång
              bra. I övrigt ska jag kanske inte föregripa redovisningen därifrån.
              Naturligtvis hoppas jag att det går bra.
            </seg>
            <seg xml:id="i-c7a48943fbcea759-0">
              Till anordnarstödet och annat kan vi kanske återkomma i en senare
              debatt; vi får säkert tillfälle till det framöver.
            </seg>
          </u>
          <note xml:id="i-8af159ee26615e84-2">
            Överläggningen var härmed avslutad.
          </note>
          <note xml:id="i-e5e9c44b57f58467-0">
            6 § Svar på interpellation 2009/10:170 om rimliga förutsättningar
            för a-kassorna
          </note>
          <note type="speaker" xml:id="i-b2b5aa2c5778555d-0">
            Anf. 27 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-12">
            <seg xml:id="i-24da494df58b85e4-0">
              Herr talman! Eva-Lena Jansson har frågat mig om jag avser att
              vidta några nya åtgärder för att a-kassorna ska klara av att utreda
              sjukskrivnas ansökan om arbetslöshetsersättning inom rimliga tidsgränser.
            </seg>
            <seg xml:id="i-fc700f9de5087827-0">
              Inledningsvis vill jag framhålla att de personer som vid årsskiftet
              övergick från sjukförsäkringen till arbetsmarknadspolitiken har
              erbjudits att ta del av det individuellt anpassade arbetsmarknadspolitiska
              programmet Arbetslivsintroduktion. Vid deltagande i programmet
              lämnas aktivitetsstöd, vilket administreras av Försäkringskassan.
              Arbetslöshetskassorna lämnar de uppgifter som ligger till grund
              för aktivitetsstödet till Försäkringskassan, som betalar ut aktivitetsstödet.
            </seg>
            <seg xml:id="i-419ba346b11965bd-0">
              En särskild schablon för beräkning av ersättningen för de personer
              som går från sjukförsäkringen till Arbetsförmedlingen har tagits
              fram i samråd med Arbetslöshetskassornas Samorganisation och Inspektionen
              för arbetslöshetsförsäkringen. Schablonberäkningen syftar bland
              annat till att minska den administrativa bördan på arbetslöshetskassorna.
              En enklare handläggning vid arbetslöshetskassorna kommer dessutom
              att möjliggöra en snabbare utbetalning av ersättningen. Därtill
              behöver den enskilde inte leta efter gamla intyg för att kunna
              styrka tidigare arbetsförhållanden om det till exempel var länge
              sedan han eller hon arbetade eller om den tidigare arbetsgivaren
              har gått i konkurs. Visar det sig i efterhand att den enskilde
              har rätt till en högre ersättning än den som fastställts enligt
              schablonen betalas dessa pengar ut retroaktivt.
            </seg>
            <seg xml:id="i-fb8b713fecc26543-0">
              Regeringen har således redan vidtagit åtgärder för att underlätta
              hanteringen av dessa ärenden vid arbetslöshetskassorna.
            </seg>
          </u>
          <note type="speaker" xml:id="i-1e7c5757faa4b221-0">
            Anf. 28 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-d1d49cc869cdb5b8-0">
            <seg xml:id="i-af207cef134ff250-0">
              Herr talman! Tack, arbetsmarknadsminister Sven Otto Littorin,
              för svaret! Äntligen, skulle man kunna säga jag har väntat i åtta
              veckor. Man får väl säga att det är tur att jag inte är beroende
              av min försörjning när jag får vänta så länge, men det är vad
              många får göra de får vänta på både a-kasseersättning och ersättning
              från Försäkringskassan.
            </seg>
            <seg xml:id="i-0328bb60e4df045e-0">
              Bakgrunden till min interpellation, herr talman, är att det den
              7 december rapporterades att omkring 15 000 sjukskrivna som utförsäkras
              vid årsskiftet det har alltså nu skett skulle stå utan ersättning
              i januari. A-kassorna, som ska besluta om de sjuka har rätt till
              ersättning och i så fall hur stor eller liten den blir, skulle
              inte hinna med alla ärenden, enligt kommentarer till medierna
              därav min fråga. Regeringens sätt att hantera sjukförsäkringen
              och a-kassan har präglats av brådska och iver att snabbt åstadkomma
              försämringar som inte tar minsta hänsyn till den enskilde, som
              riskerar att drabbas hårt.
            </seg>
            <seg xml:id="i-8fd456f53363c019-0">
              Den 14 december gick Arbetslöshetskassornas Samorganisation ut
              igen och var tydlig med sin kritik. På organisationens hemsida
              skriver ordföranden att a-kassornas verksamhet präglas av ordning
              och reda samt fortsätter: Regering och riksdag borde beakta kassornas
              möjlighet till uppföljning, styrning och kontroll vid utformningen
              och införandet av nya regler i arbetslöshetsförsäkringen. De senaste
              tre årens omfattande förändringar i försäkringen har bl.a. inneburit
              att kassorna tvingats bygga om sina utbetalningssystem 15 gånger.
              Varje gång under en orimlig tidspress eftersom riksdagsbeslut
              legat alltför nära tidpunkten för ikraftträdande. Det är detta
              min fråga handlar om.
            </seg>
            <seg xml:id="i-e17d4c0e0bafbb07-0">
              Nu svarar arbetsmarknadsministern att man har gjort det som behövde
              göras. Jag har tagit reda på att 12 000 personer har anmält sig
              till Försäkringskassan. Av dem har 6 500 fått beslut medan 5 500,
              alltså hälften, förra veckan väntade på att få reda på vad de
              ska få för ersättning. Det är fem och ett halvt tusen människor
              som nu får denna schablon. Man får väl vara tacksam över att regeringen,
              som ministern skriver i svaret, delvis har lyssnat på kritiken.
              Det är synd att regeringen ska vara så slarvig från början att
              den hela tiden ska behöva ändra sig.
            </seg>
            <seg xml:id="i-accbee335a30ac9f-0">
              Nu skriver arbetsmarknadsministern i sitt svar: Visar det sig
              i efterhand att den enskilde hade rätt till en högre ersättning
              än den som fastställts enligt schablonen betalas dessa pengar
              ut retroaktivt. En följdfråga till arbetsmarknadsministern blir
              då: Hur länge ska den enskilde behöva vänta på rätt ersättning?
              Om det skiljer 400 kronor per dag för den enskilde, hur länge
              ska den personen behöva vänta? Är det åtta veckor, nio veckor
              eller fyra månader? Vad är rimligt? Vad är en rimlig handläggningstid?
            </seg>
            <seg xml:id="i-945b66d98d64ecb5-0">
              Det som ministern inte nämner men som a-kassorna ger uttryck
              för är hur stor administrationsbörda som lagts på a-kassorna.
              Arbetslöshetskassornas Samorganisation redovisar detta i statistik.
              Jag vet inte om ministern har sett den bild jag nu håller upp,
              men sedan 2006 har de administrativa kostnaderna fördubblats per
              ersättningstagare. Har arbetsmarknadsministern någon kommentar
              till det? Var det detta som var meningen, att man skulle öka de
              administrativa kostnaderna per enskild i stället för att faktiskt
              se till att få ut a-kassan? Min bild är i alla fall att det inte
              går tillräckligt snabbt att få ut ersättningen.
            </seg>
            <seg xml:id="i-f41ec91804549a2b-0">
              Dessa två frågor skulle jag gärna vilja ha svar på från arbetsmarknadsministern,
              herr talman.
            </seg>
          </u>
          <note type="speaker" xml:id="i-0e4eb5a5c8ddc6e1-0">
            Anf. 29 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-13">
            <seg xml:id="i-467f924713fc00cb-0">
              Herr talman! Först och främst är jag naturligtvis ledsen för
              att vi debatterar detta svar så sent. Jag hade gärna svarat på
              interpellationen antingen i julveckan eller i nyårsveckan, men
              då har riksdagen som bekant stängt.
            </seg>
            <seg xml:id="i-20e9e24acb84776c-0">
              Denna interpellation lämnades in den 11 december. Det är som
              Eva-Lena Jansson påpekar länge sedan, och det har hänt en del
              saker sedan dess. Det som hände bara några dagar efter att interpellationen
              lämnades in var att vi presenterade just schablonberäkningen.
              Den har vi under hösten jobbat nära Arbetslöshetskassornas Samorganisation
              med för att få fram, just för att garantera att var och en av
              dem som lämnar sjukförsäkringen och går in i arbetslivsintroduktionen
              ska få en ersättning med tydligt besked. Vi konstaterar att schablonberäkningen
              bygger på ett förslag från Arbetslöshetskassornas Samorganisation.
              Vi menar därför och det gör också Arbetslöshetskassornas Samorganisation
              att vi har kommit fram till en lösning som är rimlig, hanterbar
              och dessutom rimlig att beräkna på.
            </seg>
            <seg xml:id="i-9c6c53c51b3c1c7d-0">
              När det gäller en ökad administrativ börda är det också så att
              vi under det förra budgetåret tillsköt en kvarts miljard extra
              i stöd till a-kassorna just för att de skulle kunna hantera ökade
              administrativa kostnader. De har alltså redan fått ett ordentligt
              tillskott för att hantera den typen av kostnader.
            </seg>
            <seg xml:id="i-e76a0e93dd28bd68-0">
              Det viktiga beskedet är naturligtvis att de som lämnar sjukförsäkringen
              och har en arbetsförmåga går till Arbetsförmedlingen och får den
              hjälp som den förra, socialdemokratiska, regeringen berövade dem
              under åratal av aktivitetslös sjukskrivning. De får hjälp och
              stöd samt har rätt till och får ersättning. Är det så att man
              kan visa att schablonen ger lägre ersättning än den faktiska ersättning
              man har rätt till, till exempel om man kan plocka fram sina intyg
              senare, får man mellanskillnaden direkt när intygen kommer in.
              Man ska alltså inte behöva vänta på den.
            </seg>
            <seg xml:id="i-1bc29e711e50d745-0">
              Slutsatsen är att vi med de förändringar som är gjorda bedömer
              att enskilda personer för första gången blivit erbjudna den typ
              av hjälp som de för länge sedan skulle ha blivit erbjudna rehabilitering,
              olika typer av praktisk kompetensutveckling och olika typer av
              kartläggning. Om de fortfarande är arbetslösa efter introduktionen
              på tre månader kan de gå rakt in i jobb- och utvecklingsgarantin
              eller rakt in i de andra insatser som finns för att de ska kunna
              komma tillbaka. De får dessutom en ersättning som är lätt att
              beräkna, och har man rätt till mer får man också mer.
            </seg>
          </u>
          <note type="speaker" xml:id="i-9cc34650b33c6711-0">
            Anf. 30 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-d1d49cc869cdb5b8-1">
            <seg xml:id="i-3617e973c9c55230-0">
              Herr talman! Inledningsvis vill jag kommentera detta att riksdagen
              hade stängt. Den 21 december stod både jag och arbetsmarknadsminister
              Littorin här och debatterade a-kassorna, men utifrån ett helt
              annat perspektiv. Den 28 december var det också en debatt i kammaren,
              så visst fanns det tid.
            </seg>
            <seg xml:id="i-71aaadadd30c5370-0">
              Tillbaka till mina frågor: Hur länge ska man behöva vänta? Fem
              och ett halvt tusen personer väntar, herr talman, på att få reda
              på om de är berättigade. De har uppfattat sig själva som sjuka
              och varit sjukskrivna, men nu säger regeringen att de är friska.
              De har dock fortfarande inte fått något besked om huruvida de
              är tillräckligt friska för att få a-kassa. Min fråga var: Hur
              länge ska de behöva vänta?
            </seg>
            <seg xml:id="i-1c7cacc3f6beae18-0">
              Är det rimligt att regeringen gör så många förändringar att den
              administrativa kostnaden fördubblas på tre års tid? Är det en
              rimlig utveckling att man gör det så krångligt och så svårt? I
              dag måste arbetsgivaren fylla i fyra papper i stället för ett,
              och därmed ökar man på den regelbörda som arbetsgivarna säger
              att de vill bli av med. Samtidigt ökar kostnaderna för samhället,
              och regeringen måste tillskjuta medel. Man skjuter inte till medel
              till de arbetslösa, utan det är dem man tar ifrån så att de får
              vara med och betala den ökade administrativa bördan. Är det rimligt
              att hantera det på detta sätt?
            </seg>
            <seg xml:id="i-d00a7bb9e7946569-0">
              Tycker arbetsmarknadsministern att a-kassorna gavs rimliga förutsättningar?
              Bilden var i alla fall att de i mitten på och slutet av december
              fortfarande inte riktigt hade förstått hur lagtexten ska tolkas.
              När kom förordningen på plats? När fick de tydliga signaler? När
              kunde a-kassorna få information så att de kunde hantera detta?
              Bilden är att regeringen har slarvat så mycket att a-kassorna
              har varit väldigt oroliga och många människor har riskerat att
              hamna i kläm. Som jag sade tidigare har fem och ett halv tusen
              fortfarande inte fått besked. Av de sex och ett halvt tusen som
              har fått besked vet vi i dag inte hur många som var berättigade
              till a-kassa eller hur många som har schablonersättningen.
            </seg>
            <seg xml:id="i-7de9627f073cf80a-0">
              Herr talman! Den här gången hoppas jag få svar på mina frågor.
            </seg>
          </u>
          <note type="speaker" xml:id="i-9a71d7334d07dd42-0">
            Anf. 31 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-14">
            <seg xml:id="i-8a03b033b04c7821-0">
              Herr talman! Det var ingen interpellationsdebatt den 28 december,
              så jag hade inte den möjligheten. Annars hade jag gärna gjort
              det.
            </seg>
            <seg xml:id="i-a050d6557a42fbd4-0">
              Grunden för schablonberäkning är ganska enkel; har man en sjukpenninggrundande
              inkomst har man också rätt till schablonen. Det är dessutom enligt
              Försäkringskassan och a-kassorna ganska lätt att beräkna. Jag
              kan inte just i dag kommentera närmare hur dessa siffror ser ut,
              men det får vi säkert anledning att återkomma till.
            </seg>
            <seg xml:id="i-56c9f3fa6801973d-0">
              När det gäller administrationen är jag den förste att skriva
              under på att vi gärna förenklar. Det finns dock en avvägning som
              hela tiden måste göras om man ska se till att rätt person får
              rätt ersättning i rätt tid. Det är klart att vi har haft andra
              diskussioner just när det gäller förseningen av utbetalningar
              i arbetslöshetsförsäkringen.
            </seg>
            <seg xml:id="i-056c41a21b8d7a88-0">
              Det är utan tvekan absolut otillständigt, tycker jag, att man
              inte får den ersättning man tror sig ha betalat in till i tid.
              Det är tur att man kan konstatera att trots den kraftigt ökade
              tillströmningen av antalet arbetslösa under det senaste året har
              mediantidsutdräkten för att få den inkomstrelaterade ersättningen
              bara ökat från sex veckor till åtta veckor. Det stora problemet
              har legat på ett fåtal kassor där man har haft väldigt komplicerade
              ärenden Alfakassan är typexemplet. Det stora problemet har varit
              att arbetstagare haft svårt att hitta inkomstbesked från tidigare
              arbetsgivare som möjligen har gått i konkurs, eller man har haft
              flera arbetsgivare under lång tid. Just detta löser man genom
              schablonberäkningen eftersom den baseras på den sjukpenninggrundande
              inkomsten.
            </seg>
            <seg xml:id="i-208907838d4b5095-0">
              Det finns som sagt naturligtvis förenklingsmöjligheter i arbetet.
              Jag är den förste att säga att vi ska titta på det. Men avvägningen
              handlar just om avvägning med avseende på att se till att det
              är rätt person som får rätt ersättning, så att vi inte får ett
              system som uppfattas som rättsosäkert.
            </seg>
          </u>
          <note type="speaker" xml:id="i-45819a54f8a7259d-0">
            Anf. 32 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-d1d49cc869cdb5b8-2">
            <seg xml:id="i-9932ade96fb6d2b3-0">
              Herr talman! Jag fick inte svar den här gången heller. Hur länge
              ska man behöva vänta på att få sin ersättning? Om det är ganska
              lätt att göra den här uträkningen, varför dröjer det så länge
              för dessa fem och ett halvt tusen som nu har väntat i snart åtta
              veckor? Hur länge ska man behöva vänta? Att mediantiden bara ökat
              från sex till åtta veckor är inte någon tröst för den enskilde.
              Alla som blir arbetslösa har rätt att få sin sak prövad och få
              höra om de har rätt till ersättning eller inte.
            </seg>
            <seg xml:id="i-7968cbbfed093e0d-0">
              När man redovisar fördubblade administrativa kostnader kan jag
              inte säga något annat än att jag tror att det hör ihop med de
              15 förändringar som a-kassorna talar om att de tvingats till för
              att bygga om sitt utbetalningssystem, just på grund av att regeringen
              har förändrat och försämrat a-kassan och gjort det krångligare
              och svårare både för arbetsgivare och den enskilde att förstå
              sig på blanketterna och för a-kassorna att få ordning och reda
              på sina papper. Då måste man ta det ansvaret och inte säga att
              vi löser det genom schablonersättning. Schablonersättningen är
              viktig, men jag frågade hur länge man ska behöva vänta och pratade
              om den fördubblade administrativa kostnaden. Det är fortfarande
              fem och ett halvt tusen som väntar på att få reda på om de har
              rätt till a-kassa.
            </seg>
            <seg xml:id="i-6631fd9fe5e265f8-0">
              Jag ställde frågan i december eftersom Arbetslöshetskassornas
              Samorganisation då mycket tydligt redogjorde för sina farhågor.
              Det verkar som att man, trots att man gjort vissa förändringar,
              inte lyckats fullt ut. Då är frågan: När fick man tillräcklig
              information så att man kunde påbörja sitt eget arbete? När var
              regeringen så tydlig att man förstod från a-kassornas sida hur
              man skulle hantera de här förändringarna?
            </seg>
          </u>
          <note type="speaker" xml:id="i-84308d036e608e47-0">
            Anf. 33 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-15">
            <seg xml:id="i-0cf13e473349d153-0">
              Herr talman! Det är lätt att hålla med Eva-Lena Jansson om att
              det naturligtvis inte är rimligt att behöva vänta i sex eller
              åtta veckor. Min personliga åsikt är att man inte ska behöva vänta
              mer än fyra veckor. Man ska inte behöva ha något inkomstavbräck
              annat än det som följer av försäkringens nivå. Det vore det naturliga.
            </seg>
            <seg xml:id="i-136b16c5a728c95b-0">
              Det var inte fyra veckor när Socialdemokraterna hade regeringsmakten,
              då var det sex veckor. Man har alltid, åtminstone under en väldigt
              lång tid, haft en eftersläpning som har varit olycklig. Det tror
              jag att vi kan vara överens om.
            </seg>
            <seg xml:id="i-9952dd948e7cd457-0">
              Om a-kassorna inte klarar av sin grundläggande uppgift att se
              till att medlemmarna får de pengar de har betalat in och har rätt
              till måste man som Miljöpartiet ta sig en funderare över hur systemet
              är upprättat och fungerar. Vi har en konstruktion som skiljer
              sig när det gäller arbetslöshetsförsäkringen på väsentliga punkter
              från i princip alla andra länders. Vi har en halvoffentlig, halvprivat
              försäkringslösning som för det första inte omfattar alla på arbetsmarknaden
              och för det andra administreras av privata och ideella organisationer.
              Det är en utmaning att se till att rätt person får rätt peng i
              rätt tid. Det var det under Socialdemokraternas tid, och det är
              det fortsatt. Jag är inte nöjd med detta. Jag skulle gärna se
              att vi kunde införa ett obligatorium för att på det sättet lättare
              kunna hantera den förväntan som människor har som betalar in till
              den här försäkringen att få rätt peng i rätt tid. Det gäller arbetslöshetsförsäkringen
              i allmänhet och i synnerhet dem som går över från ett försäkringssystem
              till ett annat.
            </seg>
          </u>
          <note xml:id="i-8af159ee26615e84-3">
            Överläggningen var härmed avslutad.
          </note>
          <note xml:id="i-5362a09e14b363d9-0">
            7 § Svar på interpellation 2009/10:173 om åtgärder mot kringgående
            av lagen om anställningsskydd
          </note>
          <note type="speaker" xml:id="i-a0ada2401cdcb2fa-0">
            Anf. 34 Arbetsmarknadsminister SVEN OTTO LITTORIN (m):
          </note>
          <u who="unknown" next="cont" xml:id="i-7f246ee9fdf9604a-0">
            <seg xml:id="i-6dc058f6f4317d09-0">
              Herr talman! Luciano Astudillo har frågat mig vad jag avser att
              göra för att missbruk av lagen om anställningsskydd inte ska vara
              möjligt. Den bakgrund han tecknar handlar om ett specifikt företag
              Euromaint AB där man enligt uppgift varslat samtliga tillsvidareanställda
              på ombyggnadsverkstaden i Malmö, och de anställda nu har att välja
              mellan uppsägning och att gå över till ett bemanningsföretag.
            </seg>
            <seg xml:id="i-e33b2bd0c76d2332-0">
              Jag besvarade den 9 december förra året en fråga av Sven-Erik
              Österberg på liknande tema. Mitt svar på Luciano Astudillos fråga
              kommer att vara i linje med vad jag då anförde.
            </seg>
          </u>
          <note xml:id="i-cf7a934dc9d35e0f-0">
            Arbetsbrist är enligt lagen om anställningsskydd saklig grund
            vid uppsägning. Samtidigt finns skyddsregler, bland annat i form
            av företrädesrätt till återanställning.
          </note>
          <u who="unknown" prev="cont" xml:id="i-c6e18dfeddbc1b64-0">
            <seg xml:id="i-3e5435f610f6d733-0">
              Att hyra in arbetskraft i stället för att ha egna anställda är
              i sig inte otillåtet. Utgångspunkten är dock naturligtvis att
              företag ska agera i överensstämmelse med gällande lagar och avtal.
              Om det skulle vara fråga om kringgående av gällande regelverk,
              och var gränserna i så fall går, är ytterst en fråga som kan prövas
              i domstol.
            </seg>
            <seg xml:id="i-b03a4bd7bc419721-0">
              Utgångspunkten för den svenska arbetsrättsliga lagstiftningen
              generellt är att samma regler gäller för anställda i bemanningsföretag
              som för andra kategorier av arbetstagare. Bemanningsföretag har
              som andra arbetsgivare möjlighet att teckna kollektivavtal. Inom
              bemanningsbranschen har också i princip alla arbetsgivare gjort
              det. Ett villkor för medlemskap i förbundet för bemanningsföretagen
              är kollektivavtalsbundenhet. Organisationen uppskattar täckningsgraden
              till 98 procent. Det är alltså en högre täckningsgrad än för arbetsmarknaden
              generellt sett. Det finns inget som säger att ett bemanningsföretag
              skulle vara en sämre arbetsgivare än någon annan.
            </seg>
            <seg xml:id="i-dcabc1f31432b732-0">
              Om det finns kollektivavtal på en arbetsplats gäller särskilda
              regler i medbestämmandelagen med en skyldighet för arbetsgivaren
              att förhandla med facket innan beslut om att, utan att ett anställningsförhållande
              uppstår, låta någon utföra arbete för arbetsgivarens räkning eller
              i arbetsgivarens verksamhet, till exempel genom anlitande av ett
              bemanningsföretag. Facket har vetorätt om den tilltänkta åtgärden
              kan antas medföra att lag eller kollektivavtal för arbetet åsidosätts
              eller om åtgärden annars strider mot vad som är allmänt godtaget
              på avtalsområdet. Det krävs dock att arbetstagarorganisationen
              har fog för sin ståndpunkt för att ett sådant förbud mot att fatta
              eller verkställa beslutet ska inträda.
            </seg>
            <seg xml:id="i-839f4407ebf0bc38-0">
              Jag vill i sammanhanget också nämna det EU-direktiv om arbetstagare
              som hyrs ut av bemanningsföretag och som avser bland annat skyddet
              för anställda i bemanningsföretag. Det trädde i kraft i december
              2008 och ska vara införlivat av medlemsstaterna senast den 5 december
              2011.
            </seg>
            <seg xml:id="i-0dbbe28159846cd9-0">
              Regeringen tillsatte i september förra året en utredning med
              uppdrag att överväga och lämna förslag på vilka åtgärder som behöver
              vidtas för att i svensk rätt genomföra direktivet. Utredaren ska
              redovisa sitt uppdrag senast den 29 oktober 2010.
            </seg>
            <seg xml:id="i-86320c8ea672e1ab-0">
              Diskussionen kring lagen om anställningsskydd och inhyrning av
              personal från bemanningsföretag är inte ny. Jag kan inte uttala
              mig i det enskilda fall som Luciano Astudillo tar upp, men jag
              följer noga utvecklingen på arbetsmarknaden. Jag tycker också
              att det är bra och viktigt med en levande diskussion kring hur
              det arbetsrättsliga regelverket fungerar.
            </seg>
          </u>
          <note type="speaker" xml:id="i-ff5625faa7e08195-0">
            Anf. 35 LUCIANO ASTUDILLO (s):
          </note>
          <u who="luciano_astudillo_861f97" xml:id="i-428c43c6d2471029-0">
            <seg xml:id="i-90d17e58c92f9264-0">
              Herr talman! Jag vill börja med att tacka Sven Otto Littorin
              för svaret. Jag hade förvisso hoppats på ett mer offensivt svar,
              men tyvärr är Littorins svar lite undfallande. Han till och med
              försöker förminska det problem jag beskriver i interpellationen.
            </seg>
            <seg xml:id="i-0ff1739f031b7f1f-0">
              Den här debatten handlar inte i första hand om huruvida bemanningsföretagen
              är bra eller dåliga. Bemanningsföretag kan vara väldigt bra. Mycket
              tyder på att de har bidragit till att sänka tröskeln för grupper
              som har en svag position på arbetsmarknaden. De har bidragit till
              att ge företagen ökad flexibilitet, inte minst där det finns stora
              svängningar i order, varor och efterfrågan. Det är himla positivt
              att den möjligheten har funnits för att klara konkurrensen. Så
              har det varit till exempel i det fall som jag beskriver i min
              interpellation, Euromaint. Med all respekt för att statsrådet
              inte vill prata om det här exemplet vill jag berätta lite hur
              det sett ut på det företaget.
            </seg>
            <seg xml:id="i-c658f7f090825098-0">
              Den 3 december informerades företagets alla 91 anställda i den
              här verkstaden om att de varslas om uppsägning. Alla anställda,
              många med 2030 års erfarenhet och specialkompetens på just det
              här området, fick välja mellan uppsägning och att gå in i ett
              bemanningsföretag. Företaget har redan under lång tid haft en
              låg grundbemanning, för så är det inom den branschen. Med fackets
              goda minne har man träffat en uppgörelse om en så låg grundbemanning
              som 30 procent, och så har man kunnat komplettera med de övriga
              70 procenten för att klara svängningarna i efterfrågan.
            </seg>
            <seg xml:id="i-b4d219490323ef34-0">
              När de anställda informerades om detta var orderböckerna fulla
              fram till mars nästa år. Ändå gör man den här omvandlingen av
              företaget. Man säger upp alla och erbjuder bemanningsföretag som
              alternativ.
            </seg>
            <seg xml:id="i-25ec77b87f16a783-0">
              Det kunde ha varit bara Euromaint, men så är det inte. Det är
              det fall som ligger mig närmast eftersom jag bor i Malmö och har
              blivit kontaktad av fackföreningsrörelsen där. Men under senare
              tid har vi sett allt fler företag som använder bemanningsföretagen
              på ett sätt som aldrig var tänkt i lagen. Det är kärnan i den
              här frågeställningen.
            </seg>
            <seg xml:id="i-bad09349fb0de8eb-0">
              Vi får allt fler signaler om att bemanningsföretag används på
              ett sådant sätt att man som arbetsgivare kan kringgå LAS, MBL
              och annan skyddslagstiftning. Det borde bekymra en svensk arbetsmarknadsminister,
              inte förminskas i ett väldigt platt svar.
            </seg>
            <seg xml:id="i-5cac2d17ce55deaf-0">
              Därför vill jag ställa frågan igen: På vilket sätt avser ministern
              att agera för att säkra att bemanningsföretagen inte används för
              att underminera den svenska arbetsmarknadsmodellen och därmed
              LAS, MBL och annan skyddslagstiftning?
            </seg>
          </u>
          <note type="speaker" xml:id="i-d5623ad90d33050a-0">
            Anf. 36 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-d86168969a3ad26c-0">
            <seg xml:id="i-7641db3fb34e9a84-0">
              Herr talman! Den här frågan intresserar mig mycket, och jag har
              följt den noga. Jag ställde tidigare också en fråga till arbetsmarknadsministern
              som arbetsmarknadsministern hänvisade till i sitt svar. Jag kan
              konstatera att arbetsmarknadsministern också där rundar kärnan
              i problemet i den här frågan.
            </seg>
            <seg xml:id="i-f10d5c767c2f92ec-0">
              Det är inte så att vi har någon allmän stor kritik mot dem som
              jobbar i bemanningsföretag, att det skulle vara våldsamt dåliga
              anställda överlag. Så är det naturligtvis inte. Men man kan konstatera
              att företag efter företag använder bemanningsföretag. Luciano
              pekade på ett i Malmö. Ett företag som heter Ålö, utanför Umeå,
              varslade 44 anställda i somras och vill nu ersätta dem med personal
              från bemanningsföretag i stället. Förhandlingar pågår just nu
              med verkstadsklubben, som naturligtvis tycker att det är att kringgå
              LAS.
            </seg>
            <seg xml:id="i-39b02d7434a0cb3c-0">
              Vi minns också Urban Outfitters i Helsingfors där de anställda
              begärde ett kollektivavtal helt enligt de regler som finns på
              den svenska arbetsmarknaden. Där bemötte man de anställda med
              att säga upp dem och i stället ta in samma personal via ett bemanningsföretag,
              för man ville inte ansluta sig till det system som vi har på den
              svenska arbetsmarknaden.
            </seg>
            <seg xml:id="i-5ecc808b14a60e1e-0">
              Det finns också domar, åtminstone en, i Arbetsdomstolen där man
              har sagt att utifrån hur LAS är konstruerad är det okej att ersätta
              personal som har återanställningsrätt i det fallet med personal
              från ett bemanningsföretag i stället en ny tolkning av LAS som
              inte har gjorts tidigare. Det sägs att det finns en viss skillnad
              i de här fallen, och det ligger domar hos domstolen just nu om
              det här.
            </seg>
            <seg xml:id="i-bc96b7ddfde35041-0">
              För mig framstår detta väldigt skrämmande också av det skälet
              att jag nyss såg en OECD-undersökning där man har tittat på 30
              länder, däribland Sverige. Det är inte vilka länder som helst
              utan länder i OECD. Och man konstaterar att Sverige har en av
              de mer liberala anställningsskyddslagarna. Vi hamnade på tionde
              plats. Ändå hade man inte tagit hänsyn till att vi har en dispositiv
              lagstiftning som gör att de lokala företrädarna, om de är överens,
              kan göra avsteg från turordningsregler och uppsägning. Annars
              skulle vi ha setts som ännu mer liberala.
            </seg>
            <seg xml:id="i-a9116d5cacb7a25e-0">
              Det här är en osäkerhet. Det kan väl vara okej att jobba i ett
              bemanningsföretag, men inte om det är i ett företag där det inte
              finns några anställda. Som anställd i ett företag blir det en
              annan närhet till företaget. Man är med i diskussionerna och i
              utvecklingen av företaget på ett helt annat sätt. Här köps bara
              en tjänst utifrån, och det går naturligtvis inte att jämföra.
              Det är klart att det underminerar mycket av den svenska traditionen
              på arbetsmarknaden med starka parter som kan förhandla, diskutera
              och komma fram till bra lösningar. Nu gör man till viss del våld
              på den traditionen genom att göra på det här sättet.
            </seg>
            <seg xml:id="i-23a91121dae01d7a-0">
              Jag vill pressa arbetsmarknadsministern mer. Jag tycker inte
              att svaret duger. Det duger inte att säga att det inte är fel
              att jobba i ett bemanningsföretag det är vi överens om att det
              inte är för det är ett sätt att ändra de regler och förutsättningar
              som rått på svensk arbetsmarknad när man använder sig av det här
              systemet. Det är klart att det har en påverkan på vad personal
              tycker, vågar säga och ställa för krav. Kanske ligger också frågan
              om mänskliga rättigheter i detta: Gör som vi säger nu, annars
              ser vi till att du i bästa fall får komma tillbaka via ett bemanningsföretag.
            </seg>
            <seg xml:id="i-ceecb3eebd5dc136-0">
              Det här är en kränkning också av föreningsrätten. Jag skulle
              vilja ha en arbetsmarknadsminister som är lite tydligare på den
              här punkten.
            </seg>
          </u>
          <note type="speaker" xml:id="i-42cf4d3d27a9aa7b-0">
            Anf. 37 PATRIK BJÖRCK (s):
          </note>
          <u who="patrik_bjorck_d8ad48" xml:id="i-a564e22be256849f-0">
            <seg xml:id="i-3e9937d873a91629-0">
              Herr talman! Jag vill tacka arbetsmarknadsministern för svaret,
              men inte heller jag är helt nöjd med det.
            </seg>
            <seg xml:id="i-96b3425a708596a0-0">
              Arbetsmarknadsministern har tidigare hört till dem som har lovordat
              och försvarat lagen om anställningsskydd. Jag har många gånger
              sagt att det känns som att det nästan kunde ha varit mina egna
              ord när arbetsmarknadsministern förklarat hur genialiskt anställningsskyddslagen
              är utformad när det gäller att balansera de vitt skilda intressen
              som det naturligtvis handlar om i det här fallet och på arbetsmarknaden
              över huvud taget.
            </seg>
            <seg xml:id="i-5838988b02f318f3-0">
              Om arbetsmarknadsministern har den uppfattning som han åtminstone
              i ord har gett uttryck för, att man inte kan rubba denna balans
              utan att det får konsekvenser och att det är viktigt att den upprätthålls,
              så borde också han bli bekymrad när han ser det som händer och
              Luciano Astudillos beskrivning i interpellationen och Sven-Erik
              Österbergs beskrivning här i debatten av hur det i dag ser ut,
              att man använder bemanningsföretag för att kringgå lagen om anställningsskydd.
            </seg>
            <seg xml:id="i-8e81acd3ed8da04f-0">
              Med andra ord: Arbetsmarknadsministerns tidigare sätt att ställa
              sig bakom lagen om anställningsskydd och hur den är uppbyggd rimmar
              väldigt illa med att inte vilja åtgärda det här problemet. Visserligen
              säger inte arbetsmarknadsministern i svaret att han inte vill
              åtgärda problemet, herr talman, och det vill jag fastslå. Men
              jag skulle ändå vilja, precis som Luciano Astudillo och Sven-Erik
              Österberg, att arbetsmarknadsministern förtydligade sig och tog
              ställning i frågan.
            </seg>
            <seg xml:id="i-8a2d782632227b0b-0">
              Det finns en liten öppning. Jag tycker att det är bra och viktigt
              med en levande diskussion kring hur det arbetsrättsliga regelverket
              fungerar, sade arbetsmarknadsministern. Nu är det så att den diskussionen
              har pågått ett antal år. Den uppstod inte i dag. Och precis som
              Sven-Erik Österberg säger kom det en dom för några år sedan, och
              utifrån den har det uppstått ett nytt läge. Det har sedan uppstått
              ett antal fall på den svenska arbetsmarknaden, inte bara de som
              kommer fram i interpellationen, där den här domen öppnade möjligheten
              att anställa folk från bemanningsföretag, fast det fanns folk
              som skulle in enligt turordningen, och kringgå lagen om anställningsskydd.
              Då har det på något sätt kommit i ett nytt läge, kan jag tycka.
              Diskussionen har pågått, exemplen finns och effekterna på anställningsskyddet
              är väldigt tydliga. Med tanke på den öppna inställning som arbetsmarknadsministern
              har, att han efterlyser en levande diskussion, skulle arbetsmarknadsministern
              kunna delta i den diskussionen lite konstruktivt genom att komma
              med förslag på hur han vill åtgärda problemet. Det skulle jag
              väldigt gärna vilja att arbetsmarknadsministern använde sitt inlägg
              till att förklara.
            </seg>
            <seg xml:id="i-ee40a979781af9ea-0">
              Det går inte, arbetsmarknadsministern, att både lovorda lagen
              om anställningsskydd och låtsas som ingenting när man ser det
              som händer i dag. Det finns fall där man använt den här tekniken
              för att till exempel komma åt förtroendevalda som man inte vill
              ha. Man flyttar helt enkelt bort en förhandlingsmotpart från sin
              anställning och bemannar sedan företaget med någon annan. Det
              är i den här typen av extrema fall som företag använder sig av
              detta. Är det normala situationer med arbetsbrist löser man det
              i enlighet med den mycket goda lagstiftning som finns och som
              beskriver hur detta ska skötas på ett korrekt sätt.
            </seg>
            <seg xml:id="i-3f8e0ee87c4510be-0">
              Som sagt: Jag bjuder in arbetsmarknadsministern till en konstruktiv
              diskussion om förslag till lösningar och till visad insikt om
              att detta är ett stort problem.
            </seg>
          </u>
          <note type="speaker" xml:id="i-98cdf1a95fe2cda1-0">
            Anf. 38 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-16">
            <seg xml:id="i-aa784e8dbeb4ca6f-0">
              Herr talman! Jag tror inte att våra åsiktsskillnader är så stora.
              Abu Garcia-domen från 2003, som var startskottet till den utveckling
              som interpellanten och övriga debattörer tar upp, har tagits som
              intäkt för att kunna göra på det sätt som Luciano Astudillo med
              flera beskriver. Jag ska inte tolka lagen; det är jag förhindrad
              att göra enligt grundlag och annat. Jag kan dock konstatera att
              Abu Garcia-fallet inte handlade om de situationer som Luciano
              Astudillo med flera beskriver, nämligen att man säger upp hela
              personalstyrkan och sedan anställer samma personer trots att det
              fanns fulla orderböcker. Abu Garcia-fallet behandlade ett specifikt
              fall där man tydligt angav säsongsvariation som orsak till att
              man gjorde på detta sätt. Man skulle ta fram en ny rulle och ha
              den klar till sitt hundraårsjubileum, om jag inte minns fel. Det
              var en arbetstopp.
            </seg>
            <seg xml:id="i-34ff57e3f70b5de8-0">
              Arbetsdomstolen har alltså bara bedömt § 38 och § 39 i medbestämmandelagen
              utifrån ett fall som inte är jämförbart med de exempel som ni
              tar upp. Därför är det principiellt viktigt och intressant att
              Arbetsdomstolen nu har på sitt bord det så kallade Maraboufallet.
              Det är exakt det ni beskriver, det vill säga att man rundar de
              olika regler och lagar som finns genom att säga upp och sedan
              via bemanningsföretag återanställa samma personer.
            </seg>
            <seg xml:id="i-39958548aff5ed8b-0">
              Jag är oerhört intresserad av att se vad domen kommer att säga.
              Det finns inget förhandlingsdatum utsatt ännu, men jag hoppas
              att vi kan få ett besked så snabbt som möjligt. Jag är, precis
              som ni, bekymrad om det skulle visa sig att det finns utrymme,
              som Arbetsdomstolen tolkar lagen, att göra på det sättet. Det
              var inte avsikten från början. Då finns det anledning att återkomma
              och fundera över vad man i så fall ska göra åt det.
            </seg>
            <seg xml:id="i-69ab33f17474c1bc-0">
              Lagen som den är skriven är ganska tydlig. I MBL:s § 38 finns
              krav på informationsplikt och i § 39 krav på vetorätt för de fackliga
              organisationerna när man gör på detta sätt.
            </seg>
            <seg xml:id="i-401684c65549a8b1-0">
              Jag har varit aktiv i denna debatt och kommer att fortsätta vara
              det. Jag hade en debatt med Thomas Östros i Uppdrag granskning
              för någon vecka sedan på detta tema. Den spretade dock, för den
              handlade om allt från villkoren i kollektivavtalen i bemanningsföretagsbranschen
              till just den här specifika diskussionen.
            </seg>
            <seg xml:id="i-121748afca77c782-0">
              Vi kan skilja på tre olika debatter i samma. För det första är
              vi överens om att bemanningsföretagen är viktiga och fyller en
              funktion. För det andra tror jag att vi kan vara överens om att
              det är bra med en hög kollektivavtalsteckningsgrad i bemanningsbranschen.
              Vi är också, tror jag åtminstone utan att lägga ord i er mun överens
              om att det är en god idé att vi i grunden i Sverige har samma
              arbetsrätt och samma regelverk för dem som är anställda i bemanningsföretag
              och för dem som är anställda direkt hos ett företag.
            </seg>
            <seg xml:id="i-88fc370878cd6178-0">
              Vad det handlar om är: Kan man göra hur som helst med de medarbetare
              man har? Svaret på den frågan borde vara nej. Därmed hoppas jag
              att interpellanten, Sven-Erik Österberg och Patrik Björck kan
              känna sig åtminstone lite nöjda.
            </seg>
            <seg xml:id="i-ef845b8c581ee62f-0">
              Min åsikt är dock att vi måste avvakta Maraboudomen för att se
              hur Arbetsdomstolen tolkar denna typ av fall som faktiskt inte
              prövats där förut. Skulle Arbetsdomstolen göra tolkningen att
              det är okej att göra så här är jag inte främmande för att man
              tittar på hur man då hanterar detta.
            </seg>
            <seg xml:id="i-04ab5074e6bce304-0">
              Vi har utredaren som tittar på hur bemanningsföretagsdirektivet
              ska implementeras i svensk lagstiftning. Det skulle kunna vara
              en möjlig väg för att titta närmare på detta i så fall.
            </seg>
          </u>
          <note type="speaker" xml:id="i-03a606771bb94447-0">
            Anf. 39 LUCIANO ASTUDILLO (s):
          </note>
          <u who="luciano_astudillo_861f97" xml:id="i-428c43c6d2471029-1">
            <seg xml:id="i-ae6c3072cb2b4657-0">
              Herr talman! Det är fantastiskt bra att bemanningsföretagen har
              anammat den svenska kollektivavtalsmodellen och själva medverkat
              till att ha kollektivavtal i sin bransch. Teckningsgraden är,
              precis som Littorin säger, hög, och det är positivt.
            </seg>
            <seg xml:id="i-78b806b4a51b0f4b-0">
              Det är också bra att Littorin tillsatt en utredning om implementeringen
              av EU-direktivet om bemanningsföretag, för vi hade ett läge där
              svenska bemanningsföretag för att de anammat kollektivavtalsmodellen
              riskerade att hamna i en situation där de blev utkonkurrerade
              av bemanningsföretag från andra länder. Det är otidsenligt.
            </seg>
            <seg xml:id="i-ec88e2739d93d15c-0">
              Det är inte detta diskussionen handlar om, och jag hoppas att
              vi kan hålla det vid sidan av.
            </seg>
            <seg xml:id="i-275a2c33a30fdac5-0">
              För mig handlar det om att vi under en lång tid har haft en utveckling
              med fler och fler bemanningsföretag i landet. Det behöver inte,
              som jag sade, vara negativt. År 1994 hade vi ungefär 5 000 anställda
              inom bemanningsföretagen. År 2000 hade det ökat till 42 000, och
              2008 var vi uppe i nästan 60 000 helårsanställda i bemanningsföretag.
            </seg>
            <seg xml:id="i-1ec9d85b001a47fd-0">
              Signalen är glasklar där ute. Allt fler återanställs via bemanningsföretag.
              Man väljer att ta in alla vikarier via bemanningsföretag i stället
              för att själv ta ansvar för de anställda.
            </seg>
            <seg xml:id="i-6c31cf34bc54c229-0">
              Jag återkommer till det som min interpellation handlade om, nämligen
              Euromaints tillvägagångssätt där man ersatte all sin personal
              med personal från bemanningsföretag. Internationellt är detta
              en stor debatt. Vi ser hur arbetsgivare i land efter land väljer
              att hyra in en större andel av sin personal från bemanningsföretag.
              Vi var i Sydkorea med utskottet i början av mandatperioden. Där
              kunde 2030 procent kunde vara inhyrd personal.
            </seg>
            <seg xml:id="i-7ce0b61233b4d182-0">
              En svensk arbetsmarknadsminister måste vara glasklar och säga:
              Dit ska vi inte. Då räcker det inte att säga att man ska vänta
              och se hur domen blir. Arbetsmarknadsministern måste säga att
              han är beredd att skicka tilläggsdirektiv till utredningen för
              att tydliggöra att bemanningsföretagen inte ska användas på ett
              sätt som det inte var tänkt från början när vi öppnade för bemanningsföretagen
              att vara med och medverka till en mer flexibel arbetsmarknad.
              Det måste vara budskapet från Littorin i dag.
            </seg>
            <seg xml:id="i-d565f4b0bd884c62-0">
              Vi socialdemokrater är beredda att göra detta. Det har vi sagt
              på en kongress. Vi är beredda att göra det till en valfråga. Det
              ska Littorin vara medveten om. Signalen måste vara glasklar. I
              Sverige ska vi konkurrera med kompetens och inte med ökad otrygghet.
              Då räcker det inte att säga att man ska avvakta domen och kanske
              möjligtvis göra något. Då måste signalen vara glasklar nu.
            </seg>
          </u>
          <note type="speaker" xml:id="i-2c588b695344716c-0">
            Anf. 40 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-d86168969a3ad26c-1">
            <seg xml:id="i-cfaab22108552ead-0">
              Herr talman! Jag tackar arbetsmarknadsministern för svaret. Vi
              är överens om att det är en grundbult att de som jobbar i bemanningsföretagen
              inte ska ha sämre villkor. Det var bland annat det som Hasse Karlsson
              drev hårt som avtalssekreterare i LO. Annars har man lönekonkurrens
              direkt emellan; då är det mer gynnsamt att ta in personal via
              bemanningsföretag. Det är inte på de villkoren man ska göra bedömningen
              att ha bemanningsföretag, utan det har mer med flexibilitet, arbetsanhopning
              och så vidare att göra.
            </seg>
            <seg xml:id="i-32cbfbd5bbd080bb-0">
              Jag har följt frågan länge. Det blir såklart intressant att se
              hur domarna faller. Jag tycker dock att man redan nu kan avkräva
              att arbetsmarknadsministern ger ett tydligare besked. Arbetsmarknadsministern
              är så nära man kan vara utan att säga att han ska se över lagstiftningen.
              Jag förstår att det är lite besvärande för en moderat arbetsmarknadsminister
              att få rubriker om att han vill stärka LAS. Det är väl det enda
              som håller arbetsmarknadsministern tillbaka, kan jag tänka. Det
              är dock precis i kanten av det han är.
            </seg>
            <seg xml:id="i-18caec49c48e3e3b-0">
              Vi har varit klockrena i detta. Jag vet att parterna har tagit
              upp det i avtalsförhandlingarna. Om de kan lösa frågan är det
              bra. Jag har inget emot det. Om de inte gör det och inte kommer
              framåt är beskedet från mig att vid en rödgrön valseger kommer
              vi att se till att man inte kan krypa runt detta och säga upp
              och ersätta befintlig arbetskraft med personal från bemanningsföretag.
              Det är ett klart och tydligt besked.
            </seg>
            <seg xml:id="i-e293764d0449ce16-0">
              Vi får se vad domen säger och vad som händer där. Domen kanske
              kommer fram till att lagen inte får tillämpas så här och att det
              har skett i strid med LAS.
            </seg>
            <seg xml:id="i-62a431759cdc9a3d-0">
              Precis som Luciano tycker jag att det viktigt att ge tydligt
              besked i denna fråga. Det kan också vara viktigt för vår modell,
              som arbetsmarknadsministern säger att han står starkt bakom, att
              vi inte får avarter av slaget där man ersätter personal. Förtydliga
              dig gärna, arbetsmarknadsministern!
            </seg>
          </u>
          <note type="speaker" xml:id="i-b2933f7d8881b15e-0">
            Anf. 41 PATRIK BJÖRCK (s):
          </note>
          <u who="patrik_bjorck_d8ad48" xml:id="i-a564e22be256849f-1">
            <seg xml:id="i-844d7793e16dbd43-0">
              Herr talman! Jag kan bara stryka under det Sven-Erik Österberg
              sade. Jag uppfattade att arbetsmarknadsministern och vi nästan
              var överens.
            </seg>
            <seg xml:id="i-91f2d21c04f8211c-0">
              Jag är inte heller jurist, ska jag erkänna. Problemet med den
              tidigare domen, och det som har ställt till det för oss, är att
              man säger att bemanning inte är anställning. Och eftersom det
              inte är anställning kommer det inte på något sätt i konflikt med
              återanställningsrätten. Det är kärnan i problemet som uppstod
              i den tidigare domen, den så kallade Abu Garcia-domen.
            </seg>
            <seg xml:id="i-f57c618dcb399dc5-0">
              Vad det har för bäring i övrigt har jag svårt att bedöma. Det
              verkar besvärande eftersom lagen om anställningsskydd bygger på
              återanställningsrätten. Man har alltså rätt till anställning före
              någon annan. Domstolen säger att bemanning inte är att betrakta
              som anställning och därmed upphävs detta.
            </seg>
            <seg xml:id="i-02c7eb87eeec60d9-0">
              Det känns som om det är lagen om anställningsskydd som man måste
              gå in och hantera för att täppa till detta så att det inte kan
              uppstå en ny anställningsform eller något annat som vi inte känner
              till.
            </seg>
            <seg xml:id="i-70bbb170baeabe59-0">
              År 1974 när lagen om anställningsskydd skrevs var detta inte
              intressant över huvud taget eftersom detta fenomen inte existerade
              på svensk arbetsmarknad.
            </seg>
            <seg xml:id="i-fa58f6894489b04a-0">
              Uppfattade jag arbetsmarknadsministern rätt nu är det finlir
              i hur man uttrycker sig menade arbetsmarknadsministern att om
              den nya domen inte återställer rättsordningen är arbetsmarknadsministern
              beredd att lagstifta? Är det så?
            </seg>
          </u>
          <note type="speaker" xml:id="i-1005e730d4a7885c-0">
            Anf. 42 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-17">
            <seg xml:id="i-cd37073114b57304-0">
              Herr talman! Det var en tydlig fråga.
            </seg>
            <seg xml:id="i-ee6ddfcdd719bba7-0">
              Låt mig konstatera att det inte är bemanningsföretagen som är
              problemet. En och annan av deras kunder förefaller att ta Abu
              Garcia-domen som intäkt för att allt är okej.
            </seg>
            <seg xml:id="i-16c958d162299af9-0">
              Jag menar att det inte kan ha varit avsikten, vare sig med lagen
              om anställningsskydd eller med de två paragrafer i MBL som jag
              hänvisade till. Jag menar också att detta aldrig har prövats av
              Arbetsdomstolen. Det sker nu i Maraboufallet.
            </seg>
            <seg xml:id="i-7d0fe78788a9e068-0">
              Jag kommer att avvakta domen och analysera den, och jag kommer
              att titta över förslaget till implementering av bemanningsföretagsdirektivet
              när det kommer. Om vi får en dom som på något sätt bekräftar att
              allt är okej är jag beredd att överväga lagstiftning.
            </seg>
            <seg xml:id="i-ceae7b61b552a102-0">
              Jag vill också påminna om att nyss nämnde Hasse Karlsson var
              arbetsmarknadsminister i tre år efter Abu Garcia-domen. Det hände
              inte så mycket då på just den här fronten. Nu får vi en dom som
              handlar om detta faktiska fall. Då tycker jag att vi får anledning
              att se hur vi ska hantera den. Jag tror inte att vi i grunden
              är särskilt oense. Det handlar om att man ska ha ett grundläggande
              regelverk.
            </seg>
            <seg xml:id="i-46ad3970a7122db5-0">
              Somliga av oss har ju debatterat lagen om anställningsskydd vid
              flera tillfällen tidigare. Jag är av samma åsikt som jag alltid
              har varit, att det inte är den som är det stora problemet.
            </seg>
            <seg xml:id="i-2a945dc52b6331ce-0">
              Ju längre från Storgatan och Norra Bantorget man kommer desto
              mer smidigt hanteras både turordningskretsar och olika typer av
              omställningar i praktiken.
            </seg>
            <seg xml:id="i-5ffdc0fa7af3b3fa-0">
              Jag säger som jag brukar säga: If it aint broken why fix it?
              Om den är broken måste vi fix it.
            </seg>
          </u>
          <note type="speaker" xml:id="i-e10491a564dd3c1f-0">
            Anf. 43 LUCIANO ASTUDILLO (s):
          </note>
          <u who="luciano_astudillo_861f97" xml:id="i-428c43c6d2471029-2">
            <seg xml:id="i-dea075d232671507-0">
              Herr talman! Littorin passade på att drämma till Socialdemokraterna
              som han brukar göra i sina slutrepliker. Där gjorde han en miss.
            </seg>
            <seg xml:id="i-3d1c9ceabb620a9b-0">
              Jag vill tacka för det här samtalet. Utgångspunkten är viktig.
              Bemanningsföretagen är bra i vissa fall. De har bidragit till
              att sänka trösklarna för grupper som har svårt att komma in på
              arbetsmarknaden. De har ökat flexibiliteten för företag som behöver
              anpassa sig efter konjunkturen.
            </seg>
            <seg xml:id="i-12557b907c6082f0-0">
              Så länge det finns frågetecken för hur man implementerar och
              använder bemanningsföretag äventyras allt som är bra. Då sprider
              sig en otrygghet på svensk arbetsmarknad. Det är inte bra. Vi
              får fler och fler signaler från flera delar av landet både när
              det gäller återanställningar efter krisen och när det gäller hur
              man byter ut hela personalgrupper. Frågan växer.
            </seg>
            <seg xml:id="i-cf6d3bae70c750c9-0">
              Det är viktigt att det är klockrent när det gäller LAS, MBL och
              annan arbetsmiljö.
            </seg>
            <seg xml:id="i-b5a14014dbf07611-0">
              Vi socialdemokrater kommer att följa detta noga. Som rödgröna
              är vi inte rädda att säga att vi kommer att titta på detta. Det
              är länge sedan lagstiftningen implementerades och det är för många
              frågetecken just nu. Det är viktigt att förtydliga lagstiftningen
              om det behövs. Människor ska känna sig trygga.
            </seg>
            <seg xml:id="i-007bd91009257623-0">
              Signalen är glasklar. I Sverige ska vi konkurrera med kompetens,
              inte med ökad otrygghet.
            </seg>
            <seg xml:id="i-b46e98bbec7123f1-0">
              Vi socialdemokrater förväntar oss att arbetsmarknadsministern
              agerar efter det.
            </seg>
          </u>
          <note type="speaker" xml:id="i-de5b437361576e8c-0">
            Anf. 44 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-18">
            <seg xml:id="i-82217ec9186cafa6-0">
              Herr talman! Jag behöver nog inte förlänga debatten. Jag höll
              ju mitt avslutningsanförande alldeles nyss.
            </seg>
            <seg xml:id="i-f06fc01e679aa72d-0">
              Maraboufallet handlar om att Arbetsdomstolen prövar de här regelverken
              på ett sätt som man inte har gjort förut. Om man kommer fram till
              något som vi bedömer inte var avsikten eller viljan med lagen
              om anställningsskydd eller paragraferna i MBL som jag hänvisade
              till, är jag beredd att överväga lagstiftningen och titta på konsekvenserna
              av domen.
            </seg>
          </u>
          <note xml:id="i-8af159ee26615e84-4">
            Överläggningen var härmed avslutad.
          </note>
          <note xml:id="i-a006a4fe8eaf899f-0">
            8 § Svar på interpellation 2009/10:176 om regeringens förhållningssätt
            till riksdagen
          </note>
          <note type="speaker" xml:id="i-35a52e2d84b782f8-0">
            Anf. 45 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-19">
            <seg xml:id="i-784089d98c099c87-0">
              Herr talman! Patrik Björck har frågat statsministern vilka initiativ
              han tänker ta för att regeringen ska följa de överenskomna reglerna
              för hur riksdagens kontrollmakt i form av interpellationer ska
              utövas.
            </seg>
            <seg xml:id="i-c1631d1141062629-0">
              Statsministern har överlåtit på mig att svara på interpellationen.
            </seg>
            <seg xml:id="i-5319d7054c132cfe-0">
              Jag vill inledningsvis betona att både jag och övriga i regeringen
              delar Patrik Björcks uppfattning avseende betydelsen av en öppen
              debatt och att riksdagens kontrollmakt upprätthålls. I mitt fall
              har detta bland annat avspeglat sig i ett stort antal debatter
              här i kammaren under de senaste tre åren. Jag beklagar om Patrik
              Björck uppfattar att detta är för lite för att upprätthålla en
              offentlig debatt eller riksdagens kontrollfunktion.
            </seg>
            <seg xml:id="i-a6f00333e7c2a955-0">
              Naturligtvis är det viktigt att de överenskomna reglerna för
              riksdagens arbete respekteras och följs.
            </seg>
          </u>
          <note type="speaker" xml:id="i-bf1d08bd6d97bb09-0">
            Anf. 46 PATRIK BJÖRCK (s):
          </note>
          <u who="patrik_bjorck_d8ad48" xml:id="i-a564e22be256849f-2">
            <seg xml:id="i-1b686977b2e0919a-0">
              Herr talman! Interpellationen handlar ju inte specifikt om arbetsmarknadspolitik.
              Det vill jag förtydliga för åhörarna och talmannen. Den handlar
              om regeringens förhållningssätt till riksdagen. Under mandatperioden
              har det blivit tydligt att regeringen undviker debatt.
            </seg>
            <seg xml:id="i-c7a1fc449d7aa501-0">
              Det har noterats inte bara av oppositionen utan även av journalister
              som försöker utföra sitt uppdrag och granska regeringens politik.
              De har protesterat vid ett flertal tillfällen. Det har föranlett
              debatt här i kammaren. Man har påtalat vikten av att regeringen
              inklusive statsministern har sådana arbetsformer att man inte
              försvårar en offentlig debatt eller riksdagens viktiga uppgift
              att kontrollera regeringen.
            </seg>
            <seg xml:id="i-69a6157f914d86ee-0">
              Nu har återigen regeringens inställning till debatt i allmänhet
              och till riksdagens kontrollfunktion i synnerhet kommit upp till
              ytan.
            </seg>
            <seg xml:id="i-dce2dd7bf6e763f3-0">
              I en interpellationsdebatt den 7 december vägrade arbetsmarknadsministern
              att följa den ordning för riksdagsarbetet som är överenskommen.
              Syftet med kontrollmakten i form av interpellationer undergrävs
              därmed av en av dig utsedd minister det här var alltså skrivet
              till statsministern, inte till arbetsmarknadsministern.
            </seg>
            <seg xml:id="i-5d617a1717f9b753-0">
              Vad tänker statsministern ta för initiativ för att de av statsministern
              utsedda medlemmarna av regeringen följer de överenskomna regler
              eller lagar för hur riksdagens kontrollmakt i form av interpellationer
              ska utövas?
            </seg>
            <seg xml:id="i-2143a5f6ab532d40-0">
              Så var interpellationen formulerad, och naturligen ställd till
              statsministern, inte till arbetsmarknadsministern.
            </seg>
            <seg xml:id="i-5156d45fa06f4632-0">
              Det blir nästan lite roligt, om man är lagd åt det hållet. Det
              är både arbetsmarknadsministern och jag för det mesta. Ministern
              lämnade alltså den 7 december den här talarstolen och kammaren
              för att han inte var nöjd med interpellanten. Ministern vill alltså
              välja interpellant. Det framgår klart och tydligt av protokollet
              från nämnda tillfälle. Det står så här: Det är naturligtvis alltid
              tråkigt när interpellanten själv inte behagar delta i debatten.
              Så säger arbetsmarknadsministern den 7 december och fortsätter:
              Därför kommer jag naturligtvis att avstå från ytterligare inlägg
              i debatten och hoppas att Sven-Erik Österberg i stället vågar
              möta mig i de här debatterna framöver.
            </seg>
            <seg xml:id="i-398bc8802dc030f9-0">
              Så yttrar sig arbetsmarknadsministern.
            </seg>
            <seg xml:id="i-5d5b3c3633a55597-0">
              När jag nu ställer en interpellation till statsministern skulle
              jag kanske inte ta de orden i min mun, men man kan fundera över
              varför statsministern inte står här.
            </seg>
            <seg xml:id="i-98430836c0085c83-0">
              Hade det inte varit rimligare att jag som interpellant skulle
              kunna ha synpunkter på vilken minister jag interpellerar än att
              ministern har synpunkter på vem som interpellerar ministern?
            </seg>
            <seg xml:id="i-eeb2344674416632-0">
              Om interpellationen är en del av riksdagens kontrollfunktion
              över regeringen är det väl rimligt att den som har de aktuella
              ansvarsområdena i regeringen svarar på interpellationen.
            </seg>
            <seg xml:id="i-ae36f3da0ac2a9da-0">
              Det kan synas som viktigare att det är rätt minister som står
              i talarstolen än vem interpellanten är. Därför är det väldigt
              märkligt att man har gjort det här bytet och att det inte är statsministern
              som svarar på frågorna.
            </seg>
            <seg xml:id="i-6896e12a63694037-0">
              Regeringen utser själv vem som ska göra detta. Jag är inte nöjd
              med det, men jag tänker inte lämna talarstolen. Jag tänker inte
              lämna kammaren. Jag tänker fortsätta debatten i alla fall.
            </seg>
            <seg xml:id="i-9c56321482e3925b-0">
              Svaret är också lite lustigt, om man nu är lagd åt det hållet.
              Arbetsmarknadsministern börjar svaret med att säga: Jag vill inledningsvis
              betona att Sedan är det slut. Gick den medarbetare som skrev svaret
              och drack kaffe sedan? Här finns bara en inledning, sedan är interpellationssvaret
              slut. Inte någonstans får man ett svar på frågan. Jag måste säga
              att det är ett av de märkligaste interpellationssvar som jag har
              läst.
            </seg>
            <seg xml:id="i-2d00c9d45894d747-0">
              Jag kan bara repetera frågan för arbetsmarknadsministern. Vad
              tänker ministern ta för initiativ för att de av statsministern
              utsedda medlemmarna i regeringen ska följa de överenskomna reglerna
              för hur riksdagens kontrollmakt i fråga om interpellationer ska
              utövas?
            </seg>
          </u>
          <note type="speaker" xml:id="i-f4208eba945fb10c-0">
            Anf. 47 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-20">
            <seg xml:id="i-2f0f547ef7ea8bcb-0">
              Herr talman! Jag tillhör dem som tror att det behövs lite känslor
              i politiken ibland. Däremot är det naturligtvis olyckligt när
              dessa känslor vänds åt fel håll. Jag har pratat med Sven-Erik
              Österberg om detta. Det är inte Sven-Erik Österbergs fel. Det
              är inte Sylvia Lindgrens fel heller för den delen. Hon borde inte
              ha varit ha varit måltavlan för min ilska den 7 december. Problemet
              var att de tidigare reglerna gjorde att man i förväg inte fick
              reda på vem man skulle debattera med. Det tycker jag trots allt
              är ganska märkligt. Nu har dessa regler ändrats, och nu finns
              det en rutin för att vi i förväg ska få reda på vem vi ska möta
              i debatten. Det tycker jag handlar om god ton, om jag ska vara
              helt ärlig. Jag är glad att dessa regler har ändrats. Därför borde
              detta vara ur världen.
            </seg>
            <seg xml:id="i-0ced378782422964-0">
              Jag återgår till den grundläggande frågan. Den handlar om att
              man inte deltar i debatten. Jag tror att jag har haft 280 interpellationsdebatter.
              Jag debatterade i medierna senast i förra veckan, för att nämna
              ett exempel. Jag ska debattera mot Sven-Erik Österberg i Umeå
              om några veckor. Vi försöker nog så gott vi kan göra alla saker
              samtidigt: debattera med våra politiska motståndare, debattera
              i medierna, diskutera med olika typer av företrädare och samtidigt
              göra det som i övrigt behöver göras. Jag tror inte att Patrik
              Björck ska vara så orolig för det.
            </seg>
            <seg xml:id="i-61ae3d3d97ba5e80-0">
              När det gäller diskussionen om interpellationer har det kommit
              en oerhört stor mängd interpellationer, åtminstone till somliga
              av oss. Det är naturligtvis rätt och riktigt och bra. Då får man
              försöka göra det bästa av det och hantera det. Men det förutsätter
              att man på ömse sidor försöker hålla en sådan ton och saklighet
              som gör att interpellationsdebatterna blir sakliga och intressanta.
              I det tycker jag ligger att man i förväg ska få veta vem man ska
              debattera med. Det tycker jag i grunden inte är så konstigt, samtidigt
              som jag naturligtvis förstår att det kan inträffa saker, som det
              gjorde i detta fall, som gör att man faktiskt inte kan vara med.
              Det har jag inga som helst synpunkter på och ska inte heller ha.
            </seg>
            <seg xml:id="i-aa3a32466f0ea3a5-0">
              Jag har i mina 280 debatter försökt svara på interpellanternas
              frågor. Jag är medveten om att oppositionen sällan tycker att
              jag svarar bra det hör till och att det stundtals hettar till.
              Det får man försöka hantera. Jag inser att det kan ske. Patrik
              Björck och jag har haft en del hetta i debatterna några gånger,
              men jag tycker samtidigt att det har varit roligt. Så det handlar
              inte alls om det.
            </seg>
            <seg xml:id="i-668ae239d7ba16bc-0">
              Slutsatsen är att vi nog alla försöker ställa upp och göra det
              vi ska också när det gäller interpellationsdebatter. Vi försöker
              naturligtvis ställa upp och hantera alla möjliga andra debatter
              så mycket vi någonsin kan. Vi försöker göra det med gott humör
              och med inställningen att det faktiskt är frågor som ska diskuteras.
              Man ska på olika vis redovisa både den faktiska och den politiska
              avvägningen som man har gjort för att nå olika beslut.
            </seg>
            <seg xml:id="i-e135719d5c3d562d-0">
              Men jag är, som sagt, glad att dessa regler nu är ändrade så
              att vi får information i förväg. Det tycker jag ändå inte är alldeles
              orimligt.
            </seg>
          </u>
          <note type="speaker" xml:id="i-3bc2caf487582a7c-0">
            Anf. 48 PATRIK BJÖRCK (s):
          </note>
          <u who="patrik_bjorck_d8ad48" xml:id="i-a564e22be256849f-3">
            <seg xml:id="i-edc4a8a6690461bf-0">
              Herr talman! Jag vet inte riktigt vilka regler som arbetsmarknadsministern
              hänvisar till. Såvitt jag förstår har detta interpellationsinstrument
              funnits åtminstone sedan tidigt 70-tal. Allt är naturligtvis en
              fråga om perspektiv när det gäller om man tycker att det är nyligen
              ändrade regler.
            </seg>
            <seg xml:id="i-ba6c36bce930b03b-0">
              När det gäller debatten den 7 december som föranledde denna interpellation
              var det klart åtminstone ett par dagar i förväg att en annan ledamot
              skulle ta emot interpellationssvaret. Såvitt jag har förstått
              var det offentligt redogjort i riksdagens olika organ flera dagar
              i förväg. Om arbetsmarknadsministern hade bemödat sig och tyckt
              att detta var viktigt hade han kunnat ta reda på det. Jag är inte
              förvånad över att statsministern inte står här i dag trots att
              jag hade ställt interpellationen till statsministern. Jag visste
              om att statsministern hade överlämnat den till arbetsmarknadsministern.
              Därför förstår jag inte alls detta.
            </seg>
            <seg xml:id="i-367b3a0719de59b3-0">
              Det är klart att debatterna ska vara sakliga och intressanta.
              Det håller jag med om. Därför hade det varit spännande att diskutera
              denna fråga med statsministern som är den ansvarige ministern.
              Då hade det blivit sakligt intressant. Jag hade en väldigt bra
              debatt för några minuter sedan om den tidigare interpellationen
              som handlade om en arbetsmarknadsfråga. Då var det rätt minister
              som stod i talarstolen, och vi var nästan överens. Jag var positivt
              överraskad över arbetsmarknadsministerns svar. Jag vill för tydlighetens
              skull säga det.
            </seg>
            <seg xml:id="i-17b3a40ccb9115e3-0">
              Men för saklighetens skull kan jag konstatera vad en enig riksdag
              för bara några dagar sedan fattade beslut om här i kammaren. Det
              gällde konstitutionsutskottets betänkande 10. Där går man igenom
              den gamla historien kring interpellationsinstrumentet och säger:
            </seg>
            <seg xml:id="i-8f4dac047db32213-0">
              Frågeinstitutets betydelse kan för närvarande sägas ligga i de
              möjligheter de ger riksdagen, särskilt oppositionen, till information,
              till debatt, till framförande av skilda intressen, till initiativ
              och till kritik av regeringen.
            </seg>
            <seg xml:id="i-318f9f0d32c5b4d5-0">
              Det är själva orsaken till att vi har dessa diskussioner. Det
              finns en massa diskussioner om vem som ska svara och hur man ska
              svara. Om svarstiderna sägs bland annat:
            </seg>
            <seg xml:id="i-c97eaa29ae0b3d82-0">
              Slutligen sade utskottet att man förutsatte att regeringen fortsätter
              att arbeta för att samtliga interpellationssvar ska lämnas inom
              den tidsfrist som anges i riksdagsordningen.
            </seg>
            <seg xml:id="i-daa0e4e643a8fed1-0">
              Det hör tyvärr till ovanligheterna att det sker i dag. Det hade
              varit spännande att få diskutera med den ansvarige i regeringen,
              det vill säga statsministern.
            </seg>
            <seg xml:id="i-23bd2dc2eb85fb74-0">
              När det gäller just att statsministern inte står här säger konstitutionsutskottet
              i ett enhälligt antaget betänkande:
            </seg>
            <seg xml:id="i-e654a23472e3ef92-0">
              Med anledning av en granskningsanmälan behandlade utskottet i
              2003 års granskning frågan om hur det ska avgöras när en interpellation
              ställd till statsministern bör överlämnas till ett annat statsråd
              för besvarande. Utskottet uttalade därvid att det, enligt utskottets
              uppfattning, är väsentligt att det statsråd vars tjänsteutövning
              interpellationen angår också besvarar interpellationen. Detta,
              uttalade utskottet vidare, gäller självfallet också statsministern
              när frågan gäller övergripande överväganden för regeringens arbete.
            </seg>
            <seg xml:id="i-aad0732433e8d8e5-0">
              Det är exakt en sådan interpellation som jag har ställt till
              statsministern och som besvaras av arbetsmarknadsministern här
              i dag i strid med konstitutionsutskottets betänkande 10 som enhälligt
              har antagits i denna kammare. Då blir det lite svårt för arbetsmarknadsministern
              att bara prata sig runt detta. Det blir svårt att ha en saklig
              och intressant debatt när inte ens rätt minister står i talarstolen.
            </seg>
            <seg xml:id="i-5f1a014d73750d75-0">
              Men notera att jag står kvar i talarstolen. Jag lämnar inte kammaren.
              Jag fortsätter att debattera. Men det är detta som jag hade velat
              tala med statsministern om.
            </seg>
          </u>
          <note type="speaker" xml:id="i-2697333ac65ec99c-0">
            Anf. 49 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-d1d49cc869cdb5b8-3">
            <seg xml:id="i-fc639618f7dd4abb-0">
              Herr talman! Jag ber om ursäkt, Patrik Björck, för mitt avbrott
              här. Men med anledning av det som arbetsmarknadsministern anförde
              blir min fråga till honom: Anser arbetsmarknadsministern att det
              är lämpligt att den som ställer interpellationen också får ställa
              den till den minister som man anser att interpellationen avser?
              Är det också lämpligt att man får svar inom den tidsgräns som
              gäller och som man kan läsa om på riksdagens hemsida? Det är en
              av de frågor som vi interpellanter i många sammanhang brottas
              mest med, alltså att vi kan ha debatten inom den föreskrivna tiden.
              Det är en av orsakerna till att vi ibland inte kan vara närvarande
              utan överlåter interpellationsdebatten till någon annan ledamot.
            </seg>
            <seg xml:id="i-0554314ca6549dee-0">
              Det vore lämpligt om arbetsmarknadsministern, som ska svara för
              statsministerns räkning, ger detta svar till riksdagen.
            </seg>
          </u>
          <note type="speaker" xml:id="i-567950d42b164c88-0">
            Anf. 50 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-21">
            <seg xml:id="i-57d4a5bb76c07030-0">
              Herr talman! Problemet med debatten den 7 december var att ingen
              hade bemödat sig med att informera mig om att Sven-Erik Österberg
              inte kunde ta debatten.
            </seg>
            <seg xml:id="i-bf440c5a5dee7185-0">
              Nu har det införts en ordning, säger talmannen, som innebär att
              varje enskilt statsråd från kammarkansliet kommer att få information
              direkt om en interpellant har fått förhinder och måste skicka
              en ersättare. Det tycker jag är bra. Det är precis det som jag
              efterlyser, så att man innan man går upp i talarstolen vet vem
              man ska möta i debatten. Det tycker jag inte är särskilt konstigt,
              om jag ska vara ärlig.
            </seg>
            <seg xml:id="i-fd3e2690619a890d-0">
              Jag är bara ledsen för att det var Sven-Erik Österberg och Sylvia
              Lindgren som råkade ut för denna ilska när det var någon annan
              som egentligen borde ha gjort det. Men det har jag tagit upp med
              dem.
            </seg>
            <seg xml:id="i-38bb112e7057f4a9-0">
              När det gäller tidsutdräkten kan jag konstatera att vår uttryckliga
              ambition är att försöka svara på alla interpellationer inom den
              tidsrymd som gäller, alltså inom två veckor. Sedan är det naturligtvis
              så att den som får flest interpellationer vi gör uppföljningar
              ligger sämst till i uppföljningstabellen. Jag är en av dem som
              syndar mest. Jag erkänner och beklagar naturligtvis det.
            </seg>
            <seg xml:id="i-b187f48ded5a37a8-0">
              Det hela bygger på ett par olika parametrar. För det första vill
              man förbereda sig om man ska försöka ha en intressant debatt.
              Man vill ha ett underlag, man vill se till att svaret är välformulerat
              och man vill se till att man kan ta debatten ordentligt. Det är
              klart att två veckor är ganska kort om tid. För det andra har
              vi inte interpellationsdebatter varje dag, utan vid några specifika
              tillfällen i veckan. Om man då råkar vara borta det kan vara jag
              eller det kan vara interpellanten blir det per automatik förskjutet.
              Vi vet alla att under hösten när vi hade ordförandeskapet var
              det extremt med förseningar. Det var naturligtvis olyckligt.
            </seg>
            <seg xml:id="i-e0259c93f6d3dd3a-0">
              Jag utgår från att vi alla och nu pratar jag om statsråden gör
              allt vad vi kan för att se till att interpellationssvaren ges
              i rätt tid på det sätt som faktiskt är avsikten. Jag kommer att
              försöka göra så gott jag kan under våren för att se till att det
              blir så.
            </seg>
          </u>
          <note type="speaker" xml:id="i-25d8c44ef387c693-0">
            Anf. 51 PATRIK BJÖRCK (s):
          </note>
          <u who="patrik_bjorck_d8ad48" xml:id="i-a564e22be256849f-4">
            <seg xml:id="i-2ac6aaa61738cca6-0">
              Herr talman! Ett sätt hade väl varit att inte ta andra ministrars
              interpellationer. Då hade arbetsmarknadsministern fått mer tid
              till annat arbete och hade kunnat ägna tid åt att förbereda de
              interpellationer som faktiskt ställts till arbetsmarknadsministern.
            </seg>
            <seg xml:id="i-532949506e6139f1-0">
              Det finns inte ett spår av arbetsmarknad i den här interpellationen
              över huvud taget, utan som jag sade tidigare är detta är ett mycket
              tydligt exempel på ett fall där frågan gäller övergripande överväganden
              för regeringens arbete. Det handlar alltså om vad statsministern
              tänker göra för att man ska följa de regler som finns för riksdagens
              kontrollmakt. Arbetsmarknadsministern hade kunnat undvika den
              här debatten. Den hade kunnat bli sakligare och mer intressant
              om rätt statsråd hade stått i talarstolen. Det var det som jag
              lite grann ville uppmärksamma talmannen på.
            </seg>
            <seg xml:id="i-62f0c55c9c3a3488-0">
              Låt oss gå vidare och tala om tiden. Jag säger ingenting om det,
              utan jag förstår att tiden kan vara svår att hålla. Jag är absolut
              inte ute efter någon millimeterrättvisa på den punkten. När det
              tar två tre månader, som det gör ibland, tycker jag inte att det
              finns något försvar. Men det finns ingen som helst anledning till
              kritik för att man inte klarar att ge svaret inom två veckor.
              Kritiken gäller betydligt större överdrag av tiden.
            </seg>
            <seg xml:id="i-3b39cfa15fd0236a-0">
              Jag förstår inte riktigt hur arbetsmarknadsministern kunde drabbas
              av sådan ilska när han skulle debattera de viktiga arbetsmarknadsfrågorna
              med en kunnig ledamot som Sylvia Lindgren. Som jag inledde med
              att säga hade det varit betydligt rimligare om Sylvia Lindgren
              hade blivit ilsken om det hade stått en annan ministern än arbetsmarknadsministern
              i talarstolen som inte hade varit insatt i frågorna på samma sätt
              som arbetsmarknadsministern. Förklara den ilskan, arbetsmarknadsministern!
            </seg>
          </u>
          <note type="speaker" xml:id="i-e80e1647f458a0d6-0">
            Anf. 52 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-22">
            <seg xml:id="i-b1f6e02a4b6031e1-0">
              Herr talman! Det är enkelt. Jag duckar inte för en debatt, och
              eftersom den här debatten är föranledd av en händelse som involverar
              mig ville jag gärna ta den. Annars hade det säkert kommit kritik
              från andra håll på temat att han inte kan försvara sitt handlande
              eller vad det nu kan vara. Det har jag inga problem med.
            </seg>
            <seg xml:id="i-bbaa330c2929c588-0">
              Ibland rinner det över. Jag är den förste att beklaga det. Det
              är så enkelt. Det rinner över. Man blir förbannad. Varför? Det
              är enkelt: Jag tycker att det är sjyst att man får reda på vem
              man ska debattera med i förväg. Nu är de reglerna på plats, och
              därmed är jag jättenöjd.
            </seg>
            <seg xml:id="i-ca36f713042d69cd-0">
              Ibland hade man kanske önskat att man hade haft lite mindre känslor
              och lite mindre hetta i debatten. Å andra sidan hade det blivit
              mycket tråkigare då. Man får väl ta det onda med det goda, och
              sedan får man be dem om ursäkt som man riktade ilskan mot och
              som inte förtjänade det ungefär så.
            </seg>
            <seg xml:id="i-3c5568579eb86260-0">
              Frågan är viktig och intressant att diskutera. Det handlar om
              hur vi hanterar diskussioner, svarstider och andra saker och ting.
              Upplägget har hela tiden varit att man i möjligaste mån ska försöka
              svara på de frågor man får oavsett vad de berör. Men det är inte
              onaturligt att man försöker avgränsa sig till de frågor som rör
              ens eget ämnesområde. Det är ofta inte alldeles lätt. Jag har
              fått interpellationer som skär över flera statsråds ansvar. Då
              måste man förstås bestämma vem som ska stå här. Jag förutsätter
              att detta är en fråga som kommer att fortsätta debatteras i både
              konstitutionsutskottet, i våra riksdagsgrupper, mellan gruppledning
              och talmanskonferens och vad det nu kan vara.
            </seg>
          </u>
          <note xml:id="i-8af159ee26615e84-5">
            Överläggningen var härmed avslutad.
          </note>
          <note xml:id="i-64148c36026ca3ee-0">
            9 § Svar på interpellation 2009/10:188 om möjligheten till stöd
            för tidigare sjukskrivna
          </note>
          <note type="speaker" xml:id="i-a66b3def115f6a1f-0">
            Anf. 53 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-23">
            <seg xml:id="i-58e76a219d600080-0">
              Herr talman! Berit Högman har frågat mig om jag avser att de
              som blir av med sin sjukpenning eller ersättning och kommer till
              Arbetsförmedlingen ska få samma stöd som dem som har fått ersättning
              under mycket lång tid. Hon har vidare frågat om jag har för avsikt
              att ta något initiativ för att båda dessa grupper ska ges möjlighet
              till återgång till arbete.
            </seg>
            <seg xml:id="i-9131e7da4401b029-0">
              För de personer som har varit sjukfrånvarande under mycket lång
              tid två och ett halvt år eller längre har ett nytt arbetsmarknadspolitiskt
              program, arbetslivsintroduktion, införts. Arbetslivsintroduktionen,
              som ska vara individanpassad, innebär en koncentrerad utredning
              och kartläggning av individens förutsättningar och behov av stöd
              för återgång till arbete.
            </seg>
            <seg xml:id="i-959a6ade246b5a97-0">
              Personer som inte beviljas förlängd sjukpenning erbjuds att ta
              del av Arbetsförmedlingens insatser. Arbetsförmedlingen har i
              uppdrag att i samarbete med Försäkringskassan verka för att dessa
              personer får det stöd de behöver för att kunna återgå i arbete.
              Särskilt avdelade arbetsförmedlare ansvarar för den första kontakten
              med den arbetssökande och Försäkringskassan. Insatserna som erbjuds
              kan vara av förberedande och motiverande karaktär som till exempel
              arbetslivsinriktad rehabilitering.
            </seg>
            <seg xml:id="i-bab656d6b139d62e-0">
              Mot bakgrund av detta har jag för närvarande inte för avsikt
              att vidta några ytterligare åtgärder.
            </seg>
          </u>
          <note type="speaker" xml:id="i-9e639bd057c2617a-0">
            Anf. 54 BERIT HÖGMAN (s):
          </note>
          <u who="berit_hogman_c9949e" xml:id="i-54fa6d3180d359be-0">
            <seg xml:id="i-efe2eb1723a355ff-0">
              Herr talman! Jag tackar statsrådet för svaret. Vi har under ganska
              lång tid nu debatterat frågan om vad som händer med dem som drabbas
              av stupstocken i sjukförsäkringen. Det är en fråga som liksom
              tyvärr många andra frågor från regeringens sida kännetecknas av
              fort och fel.
            </seg>
            <seg xml:id="i-a65ac0487b9ac51c-0">
              Det var inte ens fem i tolv utan först en minut i tolv som vissa
              justeringar gjordes till det bättre, exempelvis a-kassornas möjlighet
              att schablonberäkna ersättningen. Det är någonting som var ett
              förslag redan vid remisshanteringen.
            </seg>
            <seg xml:id="i-12cee845fca1b022-0">
              Nu har det bara gått en månad med denna stupstocksreform. Konsekvenserna
              är svåra att överblicka såväl på samhällsnivå som för enskilda
              individer. Vi kan dock konstatera att den kritik som vi hade och
              de brister som vi kunde förutse som regeringen kallade för skrämselpropaganda
              har besannats flera gånger om.
            </seg>
            <seg xml:id="i-196b32c703a83cac-0">
              Men vi kan lämna det åt sidan och i stället se på det som händer
              framöver. Låt oss titta framåt! Jag och vi socialdemokrater är
              säkra på att det är viktigt att ta till vara varje människas förmåga
              till arbete. Man ska kunna arbeta till hundra procent av sin förmåga.
              Vi kan konstatera att även Försäkringskassan hade fel i sin bedömning
              av hur många som skulle komma till Arbetsförmedlingen och av hur
              många som skulle begära ersättning från arbetslöshetskassan. Det
              har Eva-Lena Jansson förtjänstfullt varit inne på i sin interpellation,
              så det behöver inte jag ta upp.
            </seg>
            <seg xml:id="i-896944190d221d80-0">
              Det är inte riktigt alla som man hade förväntat sig skulle komma
              till Arbetsförmedlingen som verkligen kommer dit. Vart de andra
              har tagit vägen är det ingen som vet. I ärlighetens namn ska jag
              ändå säga att det finns de som kommer och som har stor förväntan
              och förhoppning om att Arbetsförmedlingens introduktion ska vara
              det som leder till ett arbete med hundra procent av den egna förmågan.
            </seg>
            <seg xml:id="i-3d9fc34320697b8a-0">
              Det finns också andra människor, som befinner sig utanför våra
              trygghetssystem. Min interpellation handlar just om en sådan grupp
              om de människor som har blivit friskförklarade från Försäkringskassan
              men som själva inte ser sig som friska och arbetsförmögna nog
              att söka jobb över hela landet, att bryta upp, att flytta och
              att starta från början. De har inte fallit på regeringens administrativa
              stupstock, men befinner sig ändå på ruinens brant både ekonomiskt
              och när det gäller framtidstro och känslan av att kunna reda sig
              själv. Ingen inkomst och ingen arbetsgivare därmed ingen framtidstro.
            </seg>
            <seg xml:id="i-600c443622f761dd-0">
              Om regeringen menar allvar och är seriös i sin arbetslinje och
              i sina ambitioner för arbetslinjen vore det högst rimligt att
              även dessa personer blev erbjudna arbetslivsintroduktionen under
              tre månader. När man möter dem, vilket jag har gjort, är det svårt
              att se och nästan obegripligt i vilken fålla de ska hamna för
              att få hjälp av dessa institutioner.
            </seg>
            <seg xml:id="i-88ab45d9a12fdcaf-0">
              Försäkringskassan har skickat i väg dem till någon annan, men
              det är ingen som kan svara på vem denna någon annan är. Jag hoppas
              att statsrådet kan ge mig vägledning och tala om vem någon annan
              är.
            </seg>
          </u>
          <note type="speaker" xml:id="i-56e253a9321c9b3d-0">
            Anf. 55 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-24">
            <seg xml:id="i-f073552caa6196cf-0">
              Herr talman! De som nu kommer till Arbetsförmedlingen och har
              lämnat sjukförsäkringen får två viktiga saker. För det första
              får de en ekonomisk ersättning som i en majoritet av fallen är
              högre än den de hade när de var sjukskrivna. För det andra får
              de också det som har förvägrats dem i åratal av tidigare socialdemokratiska
              regeringar, nämligen hjälp och stöd för att komma tillbaka till
              arbete. Det finns någon som ställer frågan: Vad kan vi göra för
              dig för att du ska vara rätt rustad för att kunna komma tillbaka?
              Det har förvägrats dem i åratal i en passiv sjukförsäkring som
              inte har brytt sig om, inte ställt frågan och över huvud taget
              inte brytt sig.
            </seg>
            <seg xml:id="i-141a1751e5b30057-0">
              De som kommer från sjukförsäkringen till Arbetsförmedlingen får
              den här introduktionen. Vi har vikt den just för dem eftersom
              det här är personer som i minst två och ett halvt år har förvägrats
              någon som helst hjälp att komma tillbaka.
            </seg>
            <seg xml:id="i-d4ad1ee6bcd0c46f-0">
              De andra som har varit arbetslösa i mer än 300 dagar finns redan
              i de olika faser som finns i jobb- och utvecklingsgarantin. På
              det sättet får de en annan hjälp, men likt de andra får de en
              hjälp som innefattar arbetslivsinriktad rehabilitering, olika
              typer av praktisk kompetensutveckling, praktik och annat.
            </seg>
            <seg xml:id="i-db672b8b38cfc00c-0">
              Vi menar att de som under så många år har varit utan någon som
              helst hjälp eller kontakt med någon annan än Försäkringskassan
              behöver en specialinriktad introduktion på Arbetsförmedlingen,
              och det är också skälet till att vi särställer den här gruppen
              människor på det sättet.
            </seg>
          </u>
          <note type="speaker" xml:id="i-8eefccd42ea34a75-0">
            Anf. 56 BERIT HÖGMAN (s):
          </note>
          <u who="berit_hogman_c9949e" xml:id="i-54fa6d3180d359be-1">
            <seg xml:id="i-b4c999ffb412f5e5-0">
              Herr talman! Jag ifrågasätter inte arbetslivsintroduktionen i
              den här interpellationen. Men statsrådet missar den grupp som
              jag talar om, nämligen de som har fått tack och adjö från Försäkringskassan,
              inte med hjälp av stupstocken, det vill säga att deras dagar är
              slut, utan därför att Försäkringskassan har sagt att de är friska,
              men som individer uppfattar de inte att de är rustade för arbetsmarknaden.
              Det är inte alls ovanligt att den gruppen personer hamnar i kolumnen
              övrigt på Arbetsförmedlingen. De får inte alls det stöd som statsrådet
              pratar om. Man måste se verkligheten.
            </seg>
            <seg xml:id="i-270c14614ee5e8e0-0">
              Jag påstår att om statsrådet och jag står för en arbetslinje
              som säger att vi ska ta till vara människors vilja till arbete
              är det för mig obegripligt att man inte öppnar arbetslivsintroduktionen
              också för dessa människor. Det kan i ärlighetens namn skilja väldigt
              lite. Man kan råka bli friskskriven den 28 december. Då får man
              inte rätt till det, men blir man utslängd ur försäkringen den
              1 januari får man rätt till det. Vad är det för individfokus?
              Vad är det för arbetslinje? Vad är det för människosyn som speglar
              ett så stelbent administrativt sätt att se på det vi båda säger
              oss eftersträva, nämligen alla människors rätt till ett arbete?
            </seg>
          </u>
          <note type="speaker" xml:id="i-178e4d7c91a5e2a7-0">
            Anf. 57 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-25">
            <seg xml:id="i-211b4ed7733a603b-0">
              Herr talman! Det finns ett antal arbetsmarknadspolitiska insatser
              också för personer utanför garantierna. Jag menar att det där
              finns utrymme för den typen av särskilt stöd som Berit Högman
              efterlyser. Det kan vara alltifrån olika kartläggningar till arbetslivsinriktad
              rehabilitering och annat. Det finns också möjlighet att titta
              över sådant som lönebidrag och andra typer av subventionerade
              anställningar på individuell bas. Den möjligheten finns redan
              i dag.
            </seg>
            <seg xml:id="i-b4677669f6a1e3d4-0">
              Men man ska inte utesluta att man tittar över det här systemet
              framöver. Jag konstaterar bara att vi hade att hantera ett stort
              antal personer som flödar in från sjukförsäkringen till Arbetsförmedlingen,
              och vi visste att de hade varit borta en oerhört lång tid. Den
              gruppen kommer nu och även framöver. Vi behövde göra en kraftfull
              insats för att förstärka deras möjligheter att ta sig tillbaka,
              men det innebär inte att vi saknar redskap i den övriga arbetsmarknadspolitiken
              för just personer som har varit borta väldigt länge.
            </seg>
          </u>
          <note type="speaker" xml:id="i-8efce90d3d320321-0">
            Anf. 58 BERIT HÖGMAN (s):
          </note>
          <u who="berit_hogman_c9949e" xml:id="i-54fa6d3180d359be-2">
            <seg xml:id="i-6be485cfade79b25-0">
              Herr talman! Det är bra att statsrådet säger att han är beredd
              att följa detta och se över det.
            </seg>
            <seg xml:id="i-7821e921e86a4a5f-0">
              Min bild är att medan arbetsgivarna i allt ökande takt söker
              efter superarbetskraften söker Arbetsförmedlingen efter superarbetsplatsen,
              det vill säga bra arbetsplatser där man har tid, resurser, utrymme,
              kraft och möjligheter att ta emot människor som inte är högpresterande.
            </seg>
            <seg xml:id="i-4030e5d978955795-0">
              Runt påsk är det ett stort gäng som är färdigt med sin arbetslivsintroduktion.
              Jag har inte träffat någon arbetsförmedlare som känner sig trygg
              med vad som ska hända efter påsk. Hur ser livet ut efter påsk?
            </seg>
            <seg xml:id="i-906403a42a074734-0">
              Slutligen måste jag ställa en fråga till statsrådet. Låt oss
              se bortom slagorden, verkligheten och det rosenskimrande som regeringen
              gärna vill måla upp. Hur ser statsrådet på de reella möjligheterna
              att finna dessa arbetsplatser?
            </seg>
            <seg xml:id="i-a52ffef6090c1e47-0">
              I vårt budgetförslag har vi ett gammalt men väldigt bra och konkret
              exempel på vad man kan göra, nämligen 10 000 fler lönebidrag.
              Vi har ett innovativt exempel, och det är upphandling av arbetsplatser
              för att få arbetsgivare som är väl rustade och absolut vet vad
              de ger sig in på för att hjälpa människor tillbaka till arbete.
              Därför blir frågan: Tycker arbetsmarknadsminister Littorin också
              att detta är ett väldigt bra förslag och är beredd att genomföra
              det?
            </seg>
          </u>
          <note type="speaker" xml:id="i-8bf90a29595eb768-0">
            Anf. 59 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-26">
            <seg xml:id="i-846551ad4cc140cb-0">
              Herr talman! Detta är en intressant diskussion. Låt oss konstatera
              att en del av dem som kommer in i den här arbetslivsintroduktionen
              har arbetsgivare sedan tidigare som de förhoppningsvis ska komma
              tillbaka till. Men sedan är det, och där håller jag helt med Berit
              Högman, naturligtvis en mycket besvärlig grupp i den meningen
              att många har varit borta väldigt länge från arbetsmarknaden.
              De har en ganska svag förankring och kommer förmodligen att behöva
              mer hjälp och stöd än de tre månader som introduktionen är. Därför
              har man möjlighet att direkt efter introduktionen gå över i jobb-
              och utvecklingsgarantin och få ytterligare stöd och hjälp med
              den ordinarie verktygslådan som Arbetsförmedlingen har.
            </seg>
            <seg xml:id="i-686eff281807c5eb-0">
              Jag måste erkänna att jag känner en viss sympati för det Berit
              Högman beskriver. Jag tycker också att lönebidragen är en mycket
              god konstruktion. Jag kan tänka mig att många av dem som har varit
              borta väldigt länge, har nedsatt arbetsförmåga och nedsatt produktivitet
              skulle vara i behov av den typen av riktat stöd och riktad hjälp
              för att komma tillbaka och bli anställningsbara.
            </seg>
            <seg xml:id="i-25b7833b10fe512c-0">
              Jag är inte omedelbart emot upphandlingar. Jag tror att man får
              vara beredd att pröva flera olika vägar. Vi hade ju en diskussion
              här tidigare om att kommunerna har en viktig roll att hjälpa till,
              till exempel när det gäller Lyftplatser och annat. Jag tror också
              att vi måste göra det ännu lättare, inte minst när vi pratar om
              lönebidrag, att jobba med den ideella världen, sociala företag,
              föreningar och så vidare.
            </seg>
            <seg xml:id="i-aa627d7e4f853575-0">
              Jag tycker att det är en mycket sympatisk ansats som Berit Högman
              har. Även om det är valår kan man ibland försöka koppla bort plakatretoriken
              och fundera över detta. Det här är ett problem som ni hade på
              er tid. Vi har det nu. Vi kan se länder runt om i hela världen
              som har ungefär samma typ av problem, det vill säga en grupp människor
              med svag förankring som har varit borta väldigt länge. Jag tror
              att man ska vara mycket ödmjuk inför att det är mycket problematiskt
              och att man får försöka att ta till sig och pröva olika metoder
              från olika länder utan alltför mycket av ideologiska skygglappar.
            </seg>
          </u>
          <note xml:id="i-8af159ee26615e84-6">
            Överläggningen var härmed avslutad.
          </note>
          <note xml:id="i-5d198703d7fa6ac5-0">
            10 § Svar på interpellation 2009/10:195 om stöd till långtidsarbetslösa
          </note>
          <note type="speaker" xml:id="i-0b78fbc4f209b1cc-0">
            Anf. 60 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-27">
            <seg xml:id="i-85eb04c3f6757b25-0">
              Herr talman! Berit Högman har frågat mig vad jag avser att göra
              för att förbättra de långtidsarbetslösas möjligheter att få ett
              jobb när konjunkturen vänder.
            </seg>
            <seg xml:id="i-37d490968f941095-0">
              Låt mig börja med att säga att arbetsmarknadspolitikens övergripande
              syfte i en kraftig konjunkturnedgång är att motverka att arbetslösheten
              biter sig fast på höga nivåer under lång tid. Insatser behövs
              både för att förhindra att fler människor blir långtidsarbetslösa
              och för att stärka konkurrenskraften hos dem som står långt från
              arbetsmarknaden.
            </seg>
            <seg xml:id="i-ddbd56f20dfa4a5f-0">
              Regeringen har vidtagit flera åtgärder för dem som har det svårast
              att komma in på arbetsmarknaden, bland annat genom jobb- och utvecklingsgarantin
              och jobbgarantin för unga. Den 1 januari 2009 fördubblades dessutom
              kompensationen till arbetsgivarna för nystartsjobb. Vidare har
              regeringen under mandatperioden ökat resurserna för lönebidrag.
              Under 2010 har satsningarna inom arbetsmarknadspolitiken förstärkts,
              bland annat genom införandet av den nya insatsen Lyft och utökade
              platser i arbetsmarknadsutbildning. Dessutom har regeringen kraftigt
              ökat platserna inom det offentliga utbildningsväsendet, exempelvis
              inom yrkesinriktad gymnasial vuxenutbildning.
            </seg>
            <seg xml:id="i-68b83cf6fd22af80-0">
              Jag vill framhålla att jag helt delar uppfattningen att det är
              viktigt med kvalitet i insatserna för dem som står långt från
              arbetsmarknaden. Regeringen har också betonat att det är viktigt
              att Arbetsförmedlingen värnar kvaliteten i garantierna och säkerställer
              att deltagarna erbjuds aktiviteter med utgångspunkt i deras behov.
            </seg>
            <seg xml:id="i-2d44521553e27ceb-0">
              Däremot delar jag inte uppfattningen att coachningsinsatser inte
              är en lösning för dem som står långt från arbetsmarknaden. Jag
              vill lyfta fram att det finns jobb även i en lågkonjunktur. Därför
              är det viktigt att upprätthålla sökaktiviteten hos alla arbetslösa.
            </seg>
            <seg xml:id="i-d96c7a0a5540379b-0">
              En av poängerna med regeringens arbetsmarknadspolitik är att
              insatserna ska vara individuellt utformade. Regeringen har därför
              sett till att Arbetsförmedlingen har tillgång till de resurser
              som behövs för detta. Jag har förtroende för att Arbetsförmedlingen
              har kompetens att avgöra vilka insatser som är mest verkningsfulla
              för att varje individ ska få möjlighet att så snabbt som möjligt
              få arbete.
            </seg>
            <seg xml:id="i-d3562a69237dd02a-0">
              Jag kommer att följa utvecklingen mycket noga, särskilt när det
              gäller Arbetsförmedlingens arbete med att erbjuda individuellt
              utformade insatser för att de som står långt från arbetsmarknaden
              så snabbt som möjligt ska få ett arbete. För närvarande avser
              jag dock inte att vidta några ytterligare åtgärder.
            </seg>
          </u>
          <note type="speaker" xml:id="i-cf63a41339153e3b-0">
            Anf. 61 BERIT HÖGMAN (s):
          </note>
          <u who="berit_hogman_c9949e" xml:id="i-54fa6d3180d359be-3">
            <seg xml:id="i-f8c61319b3fe9081-0">
              Herr talman! Tack för svaret, statsrådet! Jag är nöjd med inledningen
              där statsrådet bekänner att arbetsmarknadspolitikens syfte är
              att arbetslösheten inte ska bita sig fast på höga nivåer under
              lång tid så långt är allt gott och väl men det är ju precis det
              som håller på att hända! Vi fick Arbetsförmedlingens decembersiffror
              den 18 januari, och de visar att 400 000 personer antingen är
              öppet arbetslösa eller är placerade i program med aktivitetsstöd.
              Det är en ökning med 150 000 personer på ett år. Nu befinner sig
              långt över 100 000 personer i den så kallade jobbgarantin där
              endast en av fem får aktivt stöd.
            </seg>
            <seg xml:id="i-369c41be665d9332-0">
              Jag funderar på om det kanske var de 100 000 som statsminister
              Reinfeldt trodde var 100 000 fler jobb i söndagskvällens debatt.
            </seg>
            <seg xml:id="i-c6fdd2c6fe75742d-0">
              Långtidsarbetslösheten har alltså på ett år nästan fördubblats.
              Det är just dessa arbetslösa som riskerar att aldrig komma tillbaka
              till arbetsmarknaden. De hamnar alltid längst bak i kön; de får
              inte chansen. Det är inte de färska arbetslösa som har de stora
              bekymren, utan det är dessa grupper. Det måste vi ha klart för
              oss.
            </seg>
            <seg xml:id="i-ee2e5398538746b3-0">
              Jag vill peka på några problem som finns som regeringen och statsrådet
              ganska omedelbart skulle kunna rätta till om viljan finns.
            </seg>
            <seg xml:id="i-4f45e9366072256a-0">
              Riksrevisionen har nyligen granskat arbetsmarknadspolitiken och
              kommit fram till att jobb- och utvecklingsgarantin inte passar
              för så stora volymer som det handlar om i dag. Det är helt enkelt
              svårt att få fram praktikplatser, Lyftplatser och andra platser
              av god kvalitet för så många.
            </seg>
            <seg xml:id="i-93f634b0683f60b9-0">
              Min och vår slutsats är att utbildning och vidareutbildning är
              en långt effektivare metod både kortsiktigt och långsiktigt. Kortsiktigt
              för att det går väldigt snabbt att ordna det och långsiktigt för
              att vi rustar arbetskraften för framtiden och för den tid som
              vi vet kommer om bara några år.
            </seg>
            <seg xml:id="i-1c8e1923b4ffe832-0">
              Statsrådet säger: Jo, men vi har gjort satsningar! Men ni började
              med att dra ned, så det var från en väldigt låg nivå satsningarna
              gjordes, och i förhållande till behoven är utbildningskapaciteten
              fortfarande alldeles för låg oavsett vilken typ av utbildning
              vi pratar om.
            </seg>
            <seg xml:id="i-13e823734c71060a-0">
              Ett annat tydligt problem är ersättningssystemen. Regeringen
              säger att man ska kunna kombinera praktik och utbildning. Men
              om du har en praktikplats och har ditt aktivitetsstöd och vill
              läsa på komvux för att till exempel läsa upp engelskan och matten,
              ja, då dras aktivitetsstödet ned men studietiden kommer inte upp
              i den nivå som gör att man kan få studiestöd. Det blir fullständigt
              kontraproduktivt. Du får lägre ersättning för att du försöker
              producera någonting mer och investera i din egen framtid. Det
              skulle regeringen snabbt kunna göra någonting åt.
            </seg>
            <seg xml:id="i-4e4797f260737152-0">
              Sedan handlar det om coacherna, och även här har Riksrevisionen
              konstaterat att ersättningssystemet för coacherna inte alls är
              särskilt genialt med tanke på att det ska bli aktiva insatser.
              Man får en prick i protokollet som visar att man är aktiv, och
              insatsen från coachen kan vara ett telefonsamtal var fjortonde
              dag. Är det en arbetslinje? Är det en aktivitetslinje som man
              som arbetsmarknadsminister kan försvara?
            </seg>
            <seg xml:id="i-36e2b3433c663363-0">
              Det måste till mycket bättre kvalificerade insatser om vi inte
              ska få en väldigt stor grupp som hamnar i långtidsarbetslöshet,
              och då finns bland annat dessa punkter som statsrådet och regeringen
              skulle kunna välja att åtgärda direkt. Varför gör ni inte det?
            </seg>
          </u>
          <note type="speaker" xml:id="i-ced3204acda42cb4-0">
            Anf. 62 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-28">
            <seg xml:id="i-663f2882a4db2171-0">
              Herr talman! Låt mig försöka svara på några av de här frågorna.
              Skälet till att det ser ut som det gör i jobbgarantin är att vi
              inte styr med volym, utan vi styr med mål. Det innebär att det
              är arbetsförmedlaren och Arbetsförmedlingen som avgör vilka insatser,
              utifrån en individuell bedömning, som snabbast kan leda till ett
              arbete. Det gör att det ser ut som det gör. Om det nu råkar vara
              5, 10, 15 eller 25 procent som får utbildning bygger på en individuell
              bedömning. Det kan dessutom variera ganska kraftigt över tiden.
              Det tror jag är rätt, därför att jag är i grunden av samma inställning
              som Berit Högman. Utbildning är en lätt börda att bära, och det
              är en god idé att i dåliga tider passa på att utbilda sig, vilket
              vi också ser att väldigt många ungdomar gör just nu. När man har
              svårt att ta sig ut på arbetsmarknaden fortsätter man att plugga
              lite till. Jag är den förste att säga att det är en god idé att
              göra det. Det är också därför som vi har förstärkt med över 30
              000 nya utbildningsplatser i år.
            </seg>
            <seg xml:id="i-3cacb22299cf2e4d-0">
              Sedan är det naturligtvis så att om det ska få en vettig effekt
              ska det vara utbildning där utbildning behövs, och därför måste
              man titta lite mer på den individuella profilen på dem som kommer
              till Arbetsförmedlingen. En hel del av dem som har kommit till
              Arbetsförmedlingen det senaste året har varit personer som har
              jobbat i svensk exportindustri. Man har kanske jobbat på Volvo,
              man har jobbat på Saab eller hos underleverantörer. Det är trots
              allt så att det är en del av den svenska arbetskraften som är
              bland de mest välutbildade och har mycket god erfarenhet från
              arbetsmarknaden.
            </seg>
            <seg xml:id="i-43ea9cc2a6c2014e-0">
              Det kan dock behövas kortare omställningsutbildningar för att
              man ska kunna gå vidare till ett jobb som man kanske tidigare
              inte har haft. Det är också det som sker på arbetsmarknaden till
              exempel inom ramen för omställningsavtalen och, ska jag säga,
              inom ramen för Arbetsförmedlingens verksamhet.
            </seg>
            <seg xml:id="i-0eb942e2745b9918-0">
              Vi kan ju tydligt se att av dem som fått lämna Volvo under förra
              året är 80 procent antingen i nytt arbete eller i utbildning genom
              omställningsavtalen. Det är en väldigt bra siffra, tycker jag.
              Av dem som har lämnat Saab har ungefär två tredjedelar gått vidare
              till nytt arbete, och ytterligare ganska många har gått vidare
              till olika utbildningsinsatser, inte minst genom de medel som
              vi nu får via Europeiska globaliseringsfonden för att kunna arbeta
              med just den typen av utbildning.
            </seg>
            <seg xml:id="i-eea23bdb192c722b-0">
              Det är bra, men det är nog inte hela lösningen på problematiken,
              för det måste till, som Berit Högman efterlyste i sin förra interpellation
              och i interpellationsdebatten, en individualiserad bedömning av
              vad som är den snabbaste vägen tillbaka.
            </seg>
            <seg xml:id="i-c05d8996162ac0a7-0">
              Sedan är det naturligtvis så att det här är en utmaning. Jag
              vet inte om Berit Högman kommer ihåg det, men LO-Tidningen hade
              den 29 augusti 2008 ett stort uppslag om nya rekord på svensk
              arbetsmarknad, och det var alla de fina rekorden som jag kunde
              stå här och vara nöjd med. Tre veckor senare gick Lehman Brothers
              i konkurs, och sedan var det som att dra ur en propp och vi fick
              nästan 90-talsnivåer på varslen under oktober, november och december.
            </seg>
            <seg xml:id="i-132da978105315e3-0">
              Den internationella finanskrisen har ju dragit fram över svensk
              arbetsmarknad som en slåttermaskin, och det har naturligtvis varit
              oerhört besvärligt för alla inblandade att hantera den kraftfulla
              tillväxten av arbetsmarknadspolitiska insatser. Vi har ju närmast
              fördubblat det från 125 000 till 250 000 personer under nästa
              år. Det gör naturligtvis att det är oerhört viktigt att just se
              över kvaliteten. Det är den jag är mest orolig för, ska jag säga.
            </seg>
            <seg xml:id="i-aedf22a46069a68d-0">
              Vi har människor som kommer till Arbetsförmedlingen med höga
              krav. Vi har höga förväntningar, och det är en kraftfull volymökning.
              Att då se till att var och en får precis den kvalitet som man
              faktiskt har rätt att kräva och som är samhällsekonomiskt lönsam
              och som vi vill erbjuda är väldigt svårt. Därför är kanske den
              främsta uppgiften under det här året att värna kvaliteten i de
              insatser som görs.
            </seg>
          </u>
          <note type="speaker" xml:id="i-bbfc81c3fb71968d-0">
            Anf. 63 BERIT HÖGMAN (s):
          </note>
          <u who="berit_hogman_c9949e" xml:id="i-54fa6d3180d359be-4">
            <seg xml:id="i-f74b3b82f824dc87-0">
              Herr talman! När det gäller målen är det bra att Arbetsförmedlingen
              har mål, men man måste också tänka över dem vad syftar de till?
              så att man inte mäter insatserna utan faktiskt resultatet. Det
              är det som är bekymret med coacherna, nämligen att de får sina
              9 000 för insatsen, och insatsen kan vara ett telefonsamtal var
              fjortonde dag. Det är inte en ung människa betjänt av. 25 procent
              av de unga arbetslösa saknar fullständig gymnasieutbildning. Det
              vore otroligt mycket mer effektivt att satsa på komvux, folkhögskola
              och alla andra utbildningsformer för dessa unga människor. Det
              skulle vara varaktigt.
            </seg>
            <seg xml:id="i-f13ab337b2d196ba-0">
              Jag träffar arbetsförmedlare runt om i landet som har svårt att
              dölja sin frustration över att inte räcka till. Samtidigt som
              de ser att verktygslådan innehåller en hel del är den inramad
              av en rad regler. Statsrådet var själv inne på detta i debatten
              med Lars Lilja.
            </seg>
            <seg xml:id="i-84632aca5934292e-0">
              Om det är så, som det står i det skriftliga svaret från arbetsmarknadsministern,
              att han har stark tilltro till Arbetsförmedlingens förmåga måste
              han se till att det också är en frihet under ansvar. Varför får
              en arbetsmarknadsutbildning inte vara över tre månader? Vi vet
              att vi har strulpellar och jag använder ordet med kärlek och omtanke
              för vilka det tar längre tid än tre månader att åter komma in
              på framtidsvägen. Men eftersom varje insats är så kortsiktig,
              svår att koppla ihop och ersättningssystemen inte harmoniserar
              kan inte den bästa arbetsförmedlare, coach eller socialsekreterare
              sätta ihop det som krävs för att strulpelle ska känna att innan
              han är 22 vet han vad han vill med sitt liv.
            </seg>
            <seg xml:id="i-2416830b1a0dad1b-0">
              Det är den möjligheten och den friheten under ansvar som måste
              ges, och jag är säker på att både arbetsförmedlare, coacher och
              socialsekreterare är beredda att ta den om de bara får chansen.
              Reglerna är dock alldeles för småttiga och inte tänkta för det
              målet. Arbetsförmedlingen ska inte mäta enbart insatser utan måste
              även mäta resultat på individnivå. Då får vi också ett annat utfall.
              Det är ungefär som att polisen visserligen kan mäta antalet utandningsprov
              men det säger ingenting om hur narkotikahandeln på gymnasieskolan
              intill ökar. Man måste förhålla sig till verkligheten. Det är
              oerhört viktigt.
            </seg>
            <seg xml:id="i-00ed10a09926fea5-0">
              De exempel jag tog upp, bland annat att inte göra avdrag på aktivitetsstödet
              om någon vill deltidsstudera för att öka sin kompetens för att
              sedan kunna gå vidare till högskolan, allt sådant leder framåt.
              Då kommer människor att kunna känna att det är meningsfullt att
              gå till Arbetsförmedlingen, att där finns människor som hjälper
              dem. Det är inte meningsfullt att få en coach och två telefonsamtal
              på fjorton dagar. Det leder inte till att människor har tilltro
              till arbetsmarknadspolitiken, något som jag är säker på att både
              statsrådet och jag vill att de ska ha.
            </seg>
          </u>
          <note type="speaker" xml:id="i-e7d1f07984d1dfea-0">
            Anf. 64 MEERI WASBERG (s):
          </note>
          <u who="unknown" xml:id="i-eb0a031ae4c73bc6-29">
            <seg xml:id="i-625e54a515211359-0">
              Herr talman! Jag blev lite glad när jag hörde statsrådet tala
              om sin tilltro till Arbetsförmedlingen och Arbetsförmedlingens
              resurser. Samtidigt blev jag lite ledsen, för den tilltron får
              inte vara en falsk tilltro. Jag känner den högsta respekt för
              dem som jobbar på Arbetsförmedlingen arbetsförmedlare, specialister
              av olika slag, personer med andra viktiga funktioner.
            </seg>
            <seg xml:id="i-5d68e2f36b50a1c1-0">
              Nu har man från regeringshåll tillfört en del resurser när det
              gäller personalen, visst är det så, men vi kommer fortfarande
              inte att ha personella resurser ens i samma utsträckning som under
              brinnande högkonjunktur. Dessutom tar det lite tid innan man som
              förmedlare är på banan fullt ut. Därför blir jag lite ledsen när
              vi talar om vikten av det individuella stödet. Det är alldeles
              rätt att man som långtidsarbetslös har ett starkt behov av individuellt
              stöd, att ha en individuell handlingsplan. För det krävs emellertid
              resurser. Jag tycker att Berit Högman på ett förtjänstfullt sätt
              försökt visa på de brister som just nu finns.
            </seg>
            <seg xml:id="i-2ef6d51af531d2bb-0">
              Jag tror att verkligheten är den att arbetslösheten ökar. De
              som är mest attraktiva är de som är mest nyarbetslösa, om jag
              uttrycker mig så. Det känner vi alla till. Det betyder att man
              måste sätta större fokus på dem som är långtidsarbetslösa och
              som, i takt med att arbetsmarknaden inte har vänt, blir ännu mer
              långtidsarbetslösa. Det i sin tur betyder att personalen vid Arbetsförmedlingen
              måste ha möjlighet att kunna koncentrera sig på dessa personer.
              De behöver vara fler. De skulle ha behövt vara fler redan nu.
              De behöver ha tillgång till åtgärdspaletten eller verktygslådan
              på ett helt annat och mycket mer flexibelt sätt, vilket Berit
              Högman på ett förtjänstfullt sätt redogjorde för.
            </seg>
            <seg xml:id="i-c2c04573887fe90d-0">
              Det är viktigt att visa Arbetsförmedlingens personal den tillit
              som behövs för att de fullt ut ska kunna vidta de olika åtgärderna.
              Jag skulle därför gärna vilja att statsrådet lite grann utvecklade
              vad det är som gör att regeringen kanske tvekar att gå lite längre,
              lite snabbare och göra lite mer.
            </seg>
          </u>
          <note type="speaker" xml:id="i-8b75c378a32fc9db-0">
            Anf. 65 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-eb0a031ae4c73bc6-30">
            <seg xml:id="i-fc95c7a6e30aa4bb-0">
              Herr talman! Låt mig börja med frågan om coacherna. Ett skäl
              till att utöka coachningsverksamheten var att kunna hantera en
              del av åtskillnaden mellan dem som är ganska snabbrörliga på arbetsmarknaden,
              att hjälpa dem att snabbt ta sig tillbaka till arbetsmarknaden,
              och de långtidsarbetslösa, så att arbetsförmedlarna skulle kunna
              koncentrera sig mer på dem som varit borta länge. Det andra skälet
              var att det var ett sätt att komma i gång snabbare. Jag tror att
              Meeri Wasberg har helt rätt i att det är en fas som är besvärlig,
              eller var besvärlig under förra året.
            </seg>
            <seg xml:id="i-e72e028b503aaabc-0">
              Det är Arbetsförmedlingen som har konstruerat och genomfört upphandlingen
              av coacherna. De har naturligtvis konstaterat att det finns anledning
              att utvärdera, ompröva och omförhandla, omkonstruera, upphandlingsinstrumentet.
              Det tror jag är helt rimligt och riktigt att göra. Om vi tittar
              på andra länder som jobbat på liknande vis, till exempel Danmark
              och Holland, ser vi att man gjort på liknande sätt. Det är svårt
              att konstruera en sådan upphandling så att den fungerar perfekt
              från allra första början.
            </seg>
            <seg xml:id="i-6d898e3c9f4e04a0-0">
              Det togs upp flera olika saker som jag ska försöka kommentera
              samfällt. Varför är arbetsmarknadsutbildningarna på max tre månader,
              frågar Berit Högman. Vi har försökt skilja lite grann på kortare
              arbetsmarknadspolitiska utbildningar för att förbereda för arbete
              dem kan vi hjälpa inom ramen för arbetsmarknadspolitiken och längre
              utbildningar inom ramen för utbildningssystemet, där de rimligen
              hör hemma. Skälet till det är tvåfaldigt. Dels handlar det om
              att Arbetsförmedlingen ska kunna koncentrera sig på det som är
              deras kärnuppgift, dels är utbildningssystemet bättre rustat för
              att klara av de längre utbildningarna. Det handlar alltså inte
              om en ambitionssänkning. Snarare handlar det om att få rätt verksamhet
              på rätt ställe. I annat fall riskerar vi att hamna i ett läge
              där Arbetsförmedlingen blir något slags allmän slasktratt för
              misslyckanden i skolpolitiken eller misslyckanden på andra politikområden.
              Det tycker jag vore olyckligt.
            </seg>
            <seg xml:id="i-3c1a10c8569f8b6d-0">
              Sedan vill jag säga att jag är mycket stolt över den folkhögskolesatsning
              vi gör. Ett stort problem är de som är långtidsarbetslösa och
              saknar grundskole- eller gymnasieexamen. Det sade också Arbetsförmedlingen
              bara häromdagen, och det säger även många andra. Det är klart
              att de har ett extremt utsatt läge på arbetsmarknaden. Nu genomför
              vi folkhögskolesatsningen som innebär att 4 000 av ungefär 6 000
              långtidsarbetslösa i jobb- och utvecklingsgarantin, och som saknar
              gymnasieutbildning, via folkhögskolorna får möjlighet till en
              introduktion som gör dem redo att kunna gå tillbaka till komvux
              eller liknande. Det tror jag är helt rätt, och jag tror också
              att det är rätt att göra mer för just den gruppen så att vi får
              tillbaka dem på banan.
            </seg>
            <seg xml:id="i-1db8d4212137a3f9-0">
              Berit Högman tog även upp diskussionen om att inte göra något
              avdrag på aktivitetsstödet om man pluggar. Det är en tilltalande
              tanke. Jag kan förstå hur man tänker där. Problemet, som jag ser
              det, uppstår genom att vi därmed har en grupp som pluggar och
              får allt betalt och en annan grupp som måste låna för att kunna
              plugga. Det finns drag av upplevd orättvisa i detta; i så fall
              är det bättre att anmäla sig arbetslös och få utbildning och uppehälle
              betalt. Det är således inte alldeles oproblematiskt att göra på
              det sättet.
            </seg>
            <seg xml:id="i-f78ecdda1077e01c-0">
              Det är viktigt att konstatera att det inte finns någon brist
              på resurser och engagemang. Vi har ett ganska ordentligt anslagssparande
              inom Arbetsförmedlingen. Jag tycker att det är ett större problem
              att de pengar vi faktiskt har avsatt inte används fullt ut. Därför
              måste vi titta på vad vi kan göra för att effektivisera och se
              till att pengarna används på ett bättre sätt. Det finns alltså
              ingen brist på engagemang och ingen brist på resurser i dagsläget.
              Delvis beror det på att de prognoser vi hade tidigare, under förra
              året, visade på en kraftig ökning av arbetslösheten. Den ökningen
              ter sig nu något mindre sannolik i rätt riktning.
            </seg>
          </u>
          <note type="speaker" xml:id="i-3974b2cce2ebbdbc-0">
            Anf. 66 BERIT HÖGMAN (s):
          </note>
          <u who="berit_hogman_c9949e" xml:id="i-54fa6d3180d359be-5">
            <seg xml:id="i-63593c7c2205c6e5-0">
              Herr talman! Det är klart att det är frustrerande att det finns
              resurser samtidigt som arbetsförmedlarna inte hinner med. De tvingas
              bli byråkrater för att administrera ett experiment med bland annat
              coacherna. Riksrevisionens utvärdering visar att Arbetsförmedlingens
              interna personal klarade jobbet bättre än de externa coacherna,
              men trots att det brinner i knutarna ges de inte möjlighet att
              få göra detta arbete fullt ut.
            </seg>
            <seg xml:id="i-8e19c75a02d500ef-0">
              Det är märkligt att regeringen i detta fall är jätterädd för
              att det inte ska vara rättvist, att det ska uppfattas som orättvist
              om en arbetslös ung person får läsa matte och engelska på komvux.
            </seg>
            <seg xml:id="i-4c70052170d0d9b2-0">
              Det är inget som helst problem i orättvisan att 10 procent av
              dem som har fått sänkt skatt har fått 60 procent av de sänkta
              skatterna. Det kan man svälja hur lätt som helst. Men när det
              handlar om att en arbetslös ung person skulle få en bra start
              i livet är problemet rättvisa. Det är en otroligt märklig syn
              på både människa och samhälle.
            </seg>
            <seg xml:id="i-63d2df0e5fabd133-0">
              Mitt råd till arbetsmarknadsministern är: Ligg inte kvar i vänteläge!
              Kör inte på tomgång! Det är inte bra för vare sig motorn eller
              miljön. Lägg i en överväxel! Nu är det bråttom. Vi har inte råd
              att tappa unga människor i långvarig arbetslöshet.
            </seg>
            <seg xml:id="i-cb63a1076af14be7-0">
              Konsekvenserna i samhället för detta är långt större på invidbasis.
              Det handlar om stora klyftor som skapar väldigt långvariga och
              djupa sår hos både människor och samhälle. Det är en arbetsmarknadsministers
              uppgift att motverka det med alla till buds stående medel.
            </seg>
          </u>
          <note type="speaker" xml:id="i-f1bed927ccded1b8-0">
            Anf. 67 MEERI WASBERG (s):
          </note>
          <u who="unknown" xml:id="i-eb0a031ae4c73bc6-31">
            <seg xml:id="i-48bd0ea589a9c0b4-0">
              Herr talman! Det blev lite coacher, lite upphandling av coacher
              och lite arbetsmarknadspolitiska resurser i förra svaret.
            </seg>
            <seg xml:id="i-f4d3a8aeb1c71c11-0">
              Vi talar om vikten av att kunna göra individuella bedömningar
              och individuella handlingsplaner. För att verkligen kunna göra
              ett seriöst arbete för varje enskild person som drabbas av arbetslöshet
              krävs det tid. Det krävs tid i samtal och för att kunna göra den
              arbetsmarknadspolitiska bedömningen. Det går helt enkelt åt fler
              människor för att hantera den frågan. Jag tänker också på en väldigt
              lyckad insats som heter Sius som jobbar med färre antal personer
              per handläggare och som har haft väldigt goda resultat.
            </seg>
            <seg xml:id="i-cc434f5151e2223f-0">
              Nu har man visserligen tillskjutit medel för ett antal personer
              på Arbetsförmedlingen. Så är det. Men som jag sade i mitt tidigare
              inlägg tar det lite tid innan de är på banan, har hunnit bli varma
              i kläderna och har hunnit sätta sig in i kanske flera versioner
              av regelverk som har hunnit förändras sedan de blev anställda.
            </seg>
            <seg xml:id="i-d6e3995d2290217a-0">
              Därför är jag lite orolig för att de som nu är långtidsarbetslösa
              nu kanske kommer att bli långtidsarbetslösa ännu längre innan
              de kommer ut just därför att ni var lite sena i starten och kanske
              heller inte öppnat regelverken och gjorde dem flexibla på det
              sätt som kanske behövts.
            </seg>
            <seg xml:id="i-eef08827b1288556-0">
              Du har en chans till att utveckla det lite. En del av det handlar
              också om att svara på de frågor som Berit Högman tidigare ställt.
            </seg>
          </u>
          <note type="speaker" xml:id="i-ab2473c5958e482b-0">
            Anf. 68 Arbetsmarknadsminister SVEN OTTO LITTORIN (m):
          </note>
          <u who="unknown" next="cont" xml:id="i-7f246ee9fdf9604a-1">
            <seg xml:id="i-bec278f8a5a17579-0">
              Herr talman! Jag håller inte med om att vi var sena i starten.
              Budgeten för 2009 som kom på hösten 2008 hade 32 miljarder extra
              för olika typer av investeringar på olika håll och kanter. Den
              5 december 2008 kom decemberpaketet med 8 ½ miljarder i nya arbetsmarknadspolitiska
              insatser.
            </seg>
            <seg xml:id="i-7fcd51af28a93219-0">
              Därefter har vi fyllt på i de budgetar som har kommit efter det.
              På det sättet bygger vi ut de arbetsmarknadspolitiska insatserna
              med nära nog en fördubbling till uppemot 250 000 årsplatser, vilket
              motsvarar ungefär 5 procent av arbetskraften. Det är en av de
              högsta siffrorna i världen. Jag håller därför inte riktigt med
              om att vi var sena.
            </seg>
            <seg xml:id="i-89c44be42deece8e-0">
              Hade vi däremot inte använt oss av coacher hade vi varit tvungna
              att anställa tusentals arbetsförmedlare som hade tagit längre
              tid på sig och haft längre startsträcka. Vi hade dessutom riskerat
              att behöva säga upp dem i goda tider, och det tycker inte jag
              är någon vidare arbetsgivarpolitik. Därför har vi en kombination
              av att både anställa personer på Arbetsförmedlingen och att också
              utnyttja oss av coacherna. Det var grundtanken bakom det.
            </seg>
            <seg xml:id="i-25dbd68b07843d7d-0">
              När jag åker runt och träffar arbetsförmedlare, vilket jag gör
              i princip varje, vecka upplever jag väldigt lite kritik mot coacherna
              och den arbetsinsatsen. Däremot finns det, som Berit Högman var
              inne på, en hel del kritik mot en del av byråkratin som man tvingas
              jobba med. Det kan jag ha förståelse för. Det finns i olika dimensioner.
            </seg>
            <seg xml:id="i-3a574a30eaad9336-0">
              Det handlar om informationsöverföring mellan myndigheter och
              mellan myndigheter och a-kassa. Det handlar om saker som måste
              göras för att säkerställa rättstryggheten. Jag skulle vilja att
              var och en av dem som arbetar på Arbetsförmedlingen eller som
              är coacher skulle kunna ägna sig bara åt att göra det som är huvuduppgiften,
              det de vill göra och som de också är anställda för. På det sättet
              finns det mycket att göra.
            </seg>
            <seg xml:id="i-f7d9d7aa588f5902-0">
              Den stora oron delar jag med er som jag har debatterat med nu.
              Vi måste göra allt vi kan för att se till att de som är eller
              riskerar att bli långtidsarbetslösa inte fastnar i detta. Det
              är också en av de viktigaste lärdomarna från 90-talskrisen. Det
              gäller att inte göra om samma misstag som vi på olika håll och
              kanter har gjort tidigare.
            </seg>
          </u>
          <note xml:id="i-8af159ee26615e84-7">
            Överläggningen var härmed avslutad.
          </note>
          <note xml:id="i-b8d91501660b1500-0">
            11 § Förnyad bordläggning
          </note>
          <note xml:id="i-12501629913adcf3-0">
            Föredrogs och bordlades åter
          </note>
          <note xml:id="i-4afb268e97767454-0">
            12 § Bordläggning
          </note>
          <note xml:id="i-5b900b93b8caa07c-0">
            Anmäldes och bordlades
          </note>
          <note xml:id="i-fd45a1eea374c73b-0">
            13 § Anmälan om interpellationer
          </note>
          <note xml:id="i-d512fbae7e71e81e-0">
            Anmäldes att följande interpellationer framställts
          </note>
          <note xml:id="i-7f2d0b13731781db-0">
            den 1 februari
          </note>
          <note xml:id="i-d53ec84bd73d569b-0">
            Peter Hultqvist
          </note>
          <note xml:id="i-d53ec84bd73d569b-1">
            Peter Hultqvist
          </note>
          <u who="unknown" prev="cont" xml:id="i-c6e18dfeddbc1b64-1">
            <seg xml:id="i-a1123f2c5b77a886-0">
              Luciano Astudillo
            </seg>
            <seg xml:id="i-c87d11baaad1a332-0">
              Esabelle Dingizian
            </seg>
          </u>
          <note xml:id="i-e761eb0eac82c420-0">
            Gunvor G Ericson
          </note>
          <note xml:id="i-061d05527db47574-0">
            Monica Green
          </note>
          <note xml:id="i-061d05527db47574-1">
            Monica Green
          </note>
          <note xml:id="i-b21f9aa0cd60031f-0">
            Gunnar Sandberg
          </note>
          <note xml:id="i-158c2087c6350b52-0">
            den 2 februari
          </note>
          <note xml:id="i-4d8372a3a30a3933-0">
            Amineh Kakabaveh
          </note>
          <note xml:id="i-86e89ecb38ae63af-0">
            Marianne Berg
          </note>
          <note xml:id="i-2765a34e2689ebf9-0">
            LiseLotte Olsson
          </note>
          <note xml:id="i-da6543c81a7cecfb-0">
            Eva Olofsson
          </note>
          <note xml:id="i-ae4e6256e9967d15-0">
            Thomas Bodström
          </note>
          <note xml:id="i-ae4e6256e9967d15-1">
            Thomas Bodström
          </note>
          <note xml:id="i-ae4e6256e9967d15-2">
            Thomas Bodström
          </note>
          <note xml:id="i-2765a34e2689ebf9-1">
            LiseLotte Olsson
          </note>
          <note xml:id="i-061d05527db47574-2">
            Monica Green
          </note>
          <note xml:id="i-ae4e6256e9967d15-3">
            Thomas Bodström
          </note>
          <note xml:id="i-d749e59e8fdc4fd5-0">
            Interpellationerna redovisas i bilaga som fogats till riksdagens
            snabbprotokoll tisdagen den 9 februari.
          </note>
          <note xml:id="i-830e6532264cfea0-0">
            14 § Anmälan om frågor för skriftliga svar
          </note>
          <note xml:id="i-996dedfce73abeba-0">
            Anmäldes att följande frågor för skriftliga svar framställts
          </note>
          <note xml:id="i-7f2d0b13731781db-1">
            den 1 februari
          </note>
          <note xml:id="i-3ab897c428cefdd4-0">
            Claes-Göran Brandin
          </note>
          <note xml:id="i-1b12d75ffae1c356-0">
            Ronny Olander
          </note>
          <note xml:id="i-158c2087c6350b52-1">
            den 2 februari
          </note>
          <note xml:id="i-4b6268c359836a8f-0">
            Carina Hägg
          </note>
          <note xml:id="i-4d8372a3a30a3933-1">
            Amineh Kakabaveh
          </note>
          <note xml:id="i-c92d323c1cc4f20b-0">
            Mikael Oscarsson
          </note>
          <note xml:id="i-b1deeaf9561046a9-0">
            Camilla Lindberg
          </note>
          <note xml:id="i-255fafe07d56d11b-0">
            Berit Andnor
          </note>
          <note xml:id="i-cb74bbb6896a5150-0">
            Frågorna redovisas i bilaga som fogats till riksdagens snabbprotokoll
            tisdagen den 9 februari.
          </note>
          <note xml:id="i-d7e852363e09c6a1-0">
            15 § Anmälan om skriftligt svar på fråga
          </note>
          <note xml:id="i-74f65142e09c2f6d-0">
            Anmäldes att skriftligt svar på följande fråga inkommit
          </note>
          <note xml:id="i-158c2087c6350b52-2">
            den 2 februari
          </note>
          <note xml:id="i-e43f9318dec94359-0">
            Svaret redovisas i bilaga som fogats till riksdagens snabbprotokoll
            tisdagen den 9 februari.
          </note>
          <note xml:id="i-0d14bdce6caed998-0">
            16 § Kammaren åtskildes kl. 16.05.
          </note>
          <note xml:id="i-7e56debd8459bdc0-0">
            Förhandlingarna leddes av förste vice talmannen.
          </note>
          <note xml:id="i-351ee7584bb62b66-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
