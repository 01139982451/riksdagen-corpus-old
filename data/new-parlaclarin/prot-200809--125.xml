<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--125</head>
          <docDate when="2008-06-01">2008-06-01</docDate>
        </div>
      </front>
      <body>
        <div>
          <note xml:id="i-b34f96fd6428d559-0">
            ﻿
          </note>
          <note xml:id="i-e0826b5a733a75f2-0">
            Riksdagens protokoll
          </note>
          <note xml:id="i-f7022d48d0117ed4-0">
            2008/09:125
          </note>
          <note type="date" xml:id="i-754f58b3f224eda6-0">
            Måndagen den 1 juni
          </note>
          <note xml:id="i-7160a8dba884f213-0">
            Kl. 13:00 - 19:41
          </note>
          <note xml:id="i-340d7db0e6f9b7c7-0">
            1 § Justering av protokoll
          </note>
          <note xml:id="i-2251c303fa8fe182-0">
            Justerades protokollen för den 20, 25 och 26 maj.
          </note>
          <note xml:id="i-6aca9bf66659fbf5-0">
            2 § Anmälan om fördröjda svar på interpellationer
          </note>
          <note xml:id="i-65a5f5ec7fd0d767-0">
            Till riksdagen hade inkommit följande skrivelser:
          </note>
          <note xml:id="i-df46d78a38923c70-0">
            Interpellation 2008/09:512
          </note>
          <note xml:id="i-220b2687443f61df-0">
            Interpellation 2008/09:512 Den regionala utvecklingen
          </note>
          <note xml:id="i-1886c74b7f40ce49-0">
            Interpellationen kommer att besvaras tisdagen den 16 juni 2009.
          </note>
          <note xml:id="i-bf3218ecb9481307-0">
            Skälet till dröjsmålet är tidigare inbokade engagemang.
          </note>
          <note xml:id="i-ee89c553680cf99f-0">
            Fredrik Ahlén
          </note>
          <note xml:id="i-8251975c60c300d0-0">
            Interpellation 2008/09:527
          </note>
          <note xml:id="i-73626ff773f38800-0">
            Interpellation 2008/09:527 Den ekonomiska situationen i kommunerna
          </note>
          <note xml:id="i-c060d70afb7ef549-0">
            Interpellationen kommer att besvaras måndagen den 22 juni 2009.
          </note>
          <note xml:id="i-8a3337a994629292-0">
            Skälet till dröjsmålet är tjänsteresor och engagemang som inte
            kunnat flyttas.
          </note>
          <note xml:id="i-6ab8ea59f4ffc90a-0">
            Rikard Jermsten
          </note>
          <note xml:id="i-cb35b1500347bc08-0">
            Interpellation 2008/09:536
          </note>
          <note xml:id="i-e19fb81c6b7b581b-0">
            Interpellation 2008/09:536 Välfärdsjobben i kommuner och landsting
          </note>
          <note xml:id="i-c060d70afb7ef549-1">
            Interpellationen kommer att besvaras måndagen den 22 juni 2009.
          </note>
          <note xml:id="i-8a3337a994629292-1">
            Skälet till dröjsmålet är tjänsteresor och engagemang som inte
            kunnat flyttas.
          </note>
          <note xml:id="i-6ab8ea59f4ffc90a-1">
            Rikard Jermsten
          </note>
          <note xml:id="i-25bb0283b017e8a6-0">
            Interpellation 2008/09:537
          </note>
          <note xml:id="i-d23d30544c9d33a8-0">
            Interpellation 2008/09:537 Kommuners upphandling av avfallshantering
          </note>
          <note xml:id="i-c060d70afb7ef549-2">
            Interpellationen kommer att besvaras måndagen den 22 juni 2009.
          </note>
          <note xml:id="i-8a3337a994629292-2">
            Skälet till dröjsmålet är tjänsteresor och engagemang som inte
            kunnat flyttas.
          </note>
          <note xml:id="i-6ab8ea59f4ffc90a-2">
            Rikard Jermsten
          </note>
          <note xml:id="i-55f1b56c942b3013-0">
            3 § Svar på interpellation 2008/09:489 om våldet i Sri Lanka
          </note>
          <note type="speaker" xml:id="i-0e8630069cc03c04-0">
            Anf. 1 Utrikesminister CARL BILDT (m):
          </note>
          <u xml:id="i-547d28eeb19657dd-0" who="unknown">
            <seg xml:id="i-3513a7592a153087-0">
              Herr talman! Jan Emanuel Johansson har frågat vilka initiativ
              jag avser att vidta för att få stopp på det brutala våldet på
              Sri Lanka och de humanitära övergrepp som den tamilska minoriteten
              utsätts för.
            </seg>
            <seg xml:id="i-e21b173154fd1df0-0">
              Som interpellanten väl känner till har situationen på kort tid
              helt ändrat karaktär. Inbördeskriget i Sri Lanka är över. Armén
              har återtagit kontrollen över hela det territorium som LTTE tidigare
              kontrollerat, och samtliga i gerillans högsta ledning uppges ha
              dödats. Krigsslutet blev kulmen på en lång period av oerhörda
              umbäranden för den tamilska civilbefolkning i norra Sri Lanka
              som var fången mellan de stridande parterna. Ingen vet säkert
              hur många som har fått sätta livet till, men de inofficiella beräkningar
              som bland annat FN sammanställt under våren är förskräckande.
              Inga oberoende rapportörer har haft möjlighet att följa utvecklingen
              på plats och verifiera de uppgifter som cirkulerat till stor del
              i form av anklagelser och motanklagelser mellan den srilankesiska
              armén och LTTE. Det finns dock tydliga indikationer på att överträdelser
              mot internationell humanitär rätt har begåtts av båda sidor. Som
              interpellanten anger är det nu viktigt att parternas agerande
              utreds så att de skyldiga kan ställas till svars.
            </seg>
            <seg xml:id="i-163a8e510156ee06-0">
              Lidandet för de civila är inte över i och med krigsslutet. Det
              krävs fortsatt stora humanitära insatser för att säkra behoven
              för de omkring 300 000 internflyktingar siffrorna varierar som
              har drabbats av vårens stridigheter. Det är därför av yttersta
              vikt att internationella humanitära organisationer får obehindrade
              möjligheter att bistå civilbefolkningen. Vid sidan av de materiella
              behoven är många familjer splittrade och flyktingarna hålls instängda
              under militär bevakning, vilket inte kan accepteras.
            </seg>
            <seg xml:id="i-55da1f2df6a8c0f4-0">
              Sverige och EU agerar och kommer fortsatt att göra det. EU har
              bland annat vid flera av utrikesministrarnas rådsmöten antagit
              slutsatser om Sri Lanka med fokus på den humanitära krisen och
              parternas skyldighet att respektera internationell humanitär rätt
              och mänskliga rättigheter. Vid det senaste utrikesministermötet
              den 18 maj som föregicks av en EU-trojka på viceministernivå i
              vilken UD:s rättschef ingick antogs nya slutsatser som inskärper
              med vilket allvar EU:s medlemsstater ser på situationen i Sri
              Lanka. EU uttrycker sin bestörtning över förlusterna av oskyldiga
              människoliv och kräver att de påstådda kränkningarna av humanitär
              rätt och mänskliga rättigheter utreds genom en oberoende undersökning.
              Ett centralt budskap är att kampen mot terrorism måste bedrivas
              med full respekt för rättsstatsprincipen och de mänskliga rättigheterna.
              I slutsatserna uppmanar också EU Sri Lankas regering att humanitära
              organisationer får obehindrat tillträde till samtliga internflyktingar,
              att flyktingarna ges rörelsefrihet och att regeringen verkar för
              att de snabbt kan återvända till sina hem. EU ger vidare sitt
              eftertryckliga stöd till FN och dess insatser i landet. Det är
              viktigt att följa vilka resultat och förslag som kan komma av
              det besök som FN:s generalsekreterare gjorde i landet strax efter
              krigsslutet. På EU:s initiativ sammankallades också FN:s råd för
              mänskliga rättigheter till ett särskilt möte om Sri Lanka i slutet
              av maj, som ett konkret uttryck för allvaret i situationen. Sverige
              och EU beklagar att MR-rådet dessvärre inte kunde enas om en resolution
              som på ett konstruktivt sätt tar upp övergreppen mot mänskliga
              rättigheter och den humanitära krisen.
            </seg>
            <seg xml:id="i-e1f42a7555591658-0">
              Sverige har nyligen beslutat om mer pengar till förmån för internflyktingarna
              i Sri Lanka och kommer sammanlagt att bidra med ca 43 miljoner
              kronor under 2009. Stödet kanaliseras främst genom olika FN-organisationer,
              och Sverige är berett att bidra med ytterligare stöd vid behov.
              EU-kommissionen har ett omfattande humanitärt stöd till Sri Lanka.
            </seg>
            <seg xml:id="i-fa25dbc83c3e8451-0">
              De omfattande humanitära behoven måste mötas men får inte skymma
              sikten för framtiden. Sri Lanka behöver nu, när inbördeskriget
              är över, komma till rätta med de underliggande spänningarna mellan
              landets folkgrupper. LTTE är eller var en terroristorganisation
              vars metoder fördöms av Sverige och Europeiska unionen, men konflikten
              är inte bara ett terroristproblem. En huvudpunkt i vårt budskap
              till Sri Lankas politiska ledning är därför att gå vidare med
              en bred politisk process. En långsiktigt hållbar fred kan åstadkommas
              enbart genom politiska reformer och aktiva åtgärder för försoning
              efter mer än ett kvarts sekel av krig. Skyddet för de mänskliga
              rättigheterna behöver stärkas väsentligt. Landet står därvidlag
              inför en betydande utmaning. Det blir en viktig uppgift för Sverige
              att under vår period som EU:s ordförande, och i nära samverkan
              med länder som USA, Norge och Japan den så kallade co-chairs-gruppen
              fortsatt verka för en fredlig utveckling i landet.
            </seg>
          </u>
          <note xml:id="i-4c78f7df973e0f95-0">
            Förste vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note xml:id="i-e96ec4e98c9d784c-0">
            4 § Svar på interpellation 2008/09:494 om handläggningen av ärenden
            med bortförda barn
          </note>
          <note type="speaker" xml:id="i-06e6b9453a243a05-0">
            Anf. 2 Utrikesminister CARL BILDT (m):
          </note>
          <u xml:id="i-547d28eeb19657dd-1" who="unknown">
            <seg xml:id="i-b196c531fed8863e-0">
              Herr talman! Annelie Enochson har ställt ett antal frågor till
              mig rörande handläggningen av ärenden med bortförda barn.
            </seg>
            <seg xml:id="i-95dddf1a4628c977-0">
              De två första frågorna gäller den motion (2006/07:U265) som hon
              tidigare lämnat i frågan och det tillkännagivande som riksdagen
              gav med anledning av motionen (bet. 2006/07:KU1, rskr. 2006/07:45).
              Annelie Enochson undrar dels på vilket sätt jag har eller kommer
              att verka för att regeringen fullföljer riksdagens tillkännagivande
              om att handläggningen av ärenden med bortförda barn ska förbättras
              och effektiviseras, dels vilka åtgärder jag avser att vidta för
              att regeringen ska rapportera till riksdagen om dessa åtgärder.
            </seg>
            <seg xml:id="i-7150e4f59a95d412-0">
              Inledningsvis vill jag nämna att regeringen har i sin årliga
              redogörelse för behandlingen av riksdagens skrivelser till regeringen,
              senast i skr. 2008/09:75 (p. UD 2), redovisat för riksdagen vilka
              åtgärder som vidtagits med anledning av de olika tillkännagivandena.
            </seg>
            <seg xml:id="i-15e9d9ca5af286f7-0">
              Mycket har gjorts för att effektivisera och förbättra arbetet
              med bortförda barn. Den grupp inom Utrikesdepartementet som tills
              vidare arbetar med ärendena har förstärkts. I gruppen ingår i
              dag fem personer, varav fyra jurister. Ställt mot antalet ärenden,
              ca 100 årligen, är bemanningen således relativt god. I den här
              typen av ärenden är dock handläggningen beroende av fler aktörer
              än svenska Utrikesdepartementet. Det handlar till exempel om det
              bortförda barnets föräldrar, ombud, domstolar samt myndigheter
              i andra länder. Samtliga dessa aktörer har avgörande betydelse
              för hur effektiv handläggningen kan bli. För att uppnå ett gott
              resultat handlar det mycket om samarbetet mellan de olika aktörerna.
              I syfte att förbättra samarbetet har Utrikesdepartementet regelbundna
              möten med såväl svenska som utländska myndigheter. Departementet
              har även hållit utbildningar för domstols- och ambassadpersonal.
              Vidare publicerade departementet så sent som i mars en informationsbroschyr
              med konkreta tips för, i första hand, föräldrar vars barn har
              förts bort. Information, lagstiftning, ansökningshandlingar med
              mera finns även tillgängliga på Utrikesdepartementets hemsida
              (www.ud.se). Arbetet med bortförda barn utvecklas kontinuerligt.
            </seg>
            <seg xml:id="i-bd13e4bda00b65ed-0">
              Civilutskottet har under våren slutfört det uppföljningsprojekt
              som påbörjades under förra året. Inför den återrapportering som
              regeringen ska lämna till riksdagen med anledning av riksdagens
              tillkännagivande har Utrikesdepartementet avvaktat utskottets
              slutsatser, och dessa övervägs nu i departementet. En återrapportering
              till riksdagen om de åtgärder som vidtagits för att förbättra
              arbetet med bortförda barn kommer att lämnas till riksdagen under
              innevarande år.
            </seg>
            <seg xml:id="i-a37afba39f3bd99a-0">
              I sin tredje fråga undrar Annelie Enochson om jag anser att bortförda
              barn får den hjälp som krävs enligt artikel 11 i FN:s barnkonvention.
            </seg>
            <seg xml:id="i-6fced5c058999fb0-0">
              Enligt artikel 11, första stycket, ska varje land vidta åtgärder
              för att bekämpa olovligt bortförande och kvarhållande av barn
              i utlandet. Sverige gör detta genom att vi ratificerat och tillämpar
              1980 års Haagkonvention om bortförda barn. Vidare ska länderna,
              enligt andra stycket, främja ingåendet av bilaterala eller multilaterala
              överenskommelser eller anslutning till befintliga överenskommelser.
              Sverige har ingått bilaterala överenskommelser med tre länder
              som inte tillträtt Haagkonventionen.
            </seg>
            <seg xml:id="i-15719f6df56df23f-0">
              Fråga fyra gäller huruvida jag anser att föräldrar vilkas barn
              blivit bortförda får det stöd som anges i Bryssel II-förordningen
              respektive Haagkonventionen.
            </seg>
            <seg xml:id="i-70fd9cf4b2d98874-0">
              Jag tror inte att det finns något stöd som kan sägas vara tillräckligt
              för en förälder som befinner sig i en situation där hans eller
              hennes barn har blivit olovligen bortfört och det inte finns någon
              snabb eller uppenbar lösning. Bryssel II-förordningen och Haagkonventionen
              anger dock hur centralmyndigheten i aktuellt land i Sverige Utrikesdepartementet
              ska agera i den här typen av ärenden. Gentemot föräldrarna gäller
              det till exempel att informera dem om processen, underlätta överenskommelser
              och bistå med att få kontakt med advokat. Även dessa åtaganden
              uppfyller Sverige.
            </seg>
            <seg xml:id="i-690141eb2596f1ff-0">
              På den här punkten är det dock viktigt att klargöra Utrikesdepartementets
              roll i barnbortförandeärenden. Jag är rädd att Annelie Enochson
              blandar ihop Utrikesdepartementets roll med ombudens. Utrikesdepartementet
              är inte ombud för någon av föräldrarna. Departementets roll är
              snarast administrativ och förmedlande.
            </seg>
            <seg xml:id="i-8da97f5b885652ae-0">
              I sin femte fråga undrar Annelie Enochson vad jag avser att göra
              för att effektivisera handläggningen i ärenden där barn förts
              bort till länder som inte är anslutna till Haagkonventionen.
            </seg>
            <seg xml:id="i-4d498bc7fde6d068-0">
              Precis som vi i Sverige förväntar oss att personer här, oavsett
              nationalitet, ska följa svenska lagar och regler förväntas vi
              följa lagar och regler i andra länder när vi är där. Ett bortförande
              som är olovligt utifrån Sveriges sätt att se på det är inte nödvändigtvis
              det enligt det andra landet. Oavsett detta är Utrikesdepartementets
              möjligheter att agera i ärenden där ett barn förts till ett icke-konventionsland
              mycket begränsade. Möjligheten att finna en lösning är, än mer
              än i konventionsärenden, beroende av den kvarlämnade förälderns
              uppgifter och engagemang, den bortförande förälderns och/eller
              det andra landets myndigheters samarbetsvilja. Om den bortförande
              föräldern inte frivilligt återför barnet återstår i slutändan
              endast för den sökande föräldern att inleda en nationell process
              i domstol i det andra landet. I en sådan situation kan Utrikesdepartementet,
              via vår ambassad, hjälpa föräldern med att hitta ett platsombud.
              Därefter är det dock ombudet som driver processen, inte Utrikesdepartementet.
            </seg>
            <seg xml:id="i-5bc3997fef7d2281-0">
              Slutligen frågar Annelie Enochson om jag avser att ta några initiativ
              för att drabbade föräldrar ska få hjälp med översättning av dokument.
            </seg>
            <seg xml:id="i-03b27a76f4bb8e6c-0">
              Utrikesdepartementets uppgift, som centralmyndighet för ärenden
              om bortförda barn, är i första hand att ha kontakt med andra länders
              centralmyndigheter och fungera som en förmedlande länk mellan
              föräldrarna och deras ombud. Departementet är neutralt och företräder
              varken föräldern i Sverige eller föräldern i det andra landet.
              Det är inte heller departementets uppgift att översätta handlingar
              på någon av föräldrarnas vägnar. Jag planerar således inga nya
              initiativ i det avseendet. I detta sammanhang vill jag dock nämna
              att i de fall där den sökande föräldern beviljas rättshjälp täcker
              denna ofta även översättningskostnader.
            </seg>
          </u>
          <note type="speaker" xml:id="i-aa3df1bd09902514-0">
            Anf. 3 ANNELIE ENOCHSON (kd):
          </note>
          <u who="annelie_enochson_a4d981" xml:id="i-69bce07c6c135810-0">
            <seg xml:id="i-98c0d978fa5d8337-0">
              Herr talman! Tack, utrikesministern, för ett långt och utförligt
              svar!
            </seg>
            <seg xml:id="i-2d2faa0a7a7c9710-0">
              En av riksdagens viktigaste uppgifter vid sidan om det löpande
              lagstiftningsarbetet är att granska och kontrollera den verkställande
              makten, det vill säga regeringen. En annan av våra uppgifter är
              att följa upp de tillkännagivanden som riksdagen lämnar till regeringen.
              Jag har därför ställt sex frågor till ministern som rör min motion
              som tillkännagavs i riksdagen hösten 2006.
            </seg>
            <seg xml:id="i-234a000b90c8e126-0">
              I sitt svar hänvisar ministern till skrivelse nr 75 från regeringen.
              Ser man till samma skrivelse förra året står det följande: En
              översyn av UD:s arbete med dessa frågor har gjorts, och på departementet
              fortsätter arbetet med att effektivisera handläggningen av dessa
              ärenden. Resultatet av de samlade ansträngningarna kommer att
              redovisas under 2008.
            </seg>
            <seg xml:id="i-53deae4cc1d43626-0">
              År 2008 kom och gick, och ingen redovisning lämnades. Nu är vi
              i mitten av 2009.
            </seg>
            <seg xml:id="i-c8b71eabead5bba4-0">
              I detta interpellationssvar hänvisar ministern till civilutskottets
              uppföljningsprojekt och att man med det som underlag ska återrapportera
              till riksdagen. Men detta är ju fel ordning, herr minister! Det
              är ni på UD som ska visa vilka effektiviserings- och förbättringsåtgärder
              ni har gjort när det gäller bortrövade barn.
            </seg>
            <seg xml:id="i-547d104691380e52-0">
              Låt mig åter få läsa vad det var som riksdagen begärde av UD:
            </seg>
            <seg xml:id="i-c748659b40429ca5-0">
              Enligt utrikesutskottets och konstitutionsutskottets uppfattning
              måste skyddet och respekten för de mänskliga och medborgerliga
              rättigheterna hos en av de svagaste och mest utsatta grupperna
              i samhället barnen utgöra en kärnuppgift för berörda svenska myndigheter
              och ärenden som rör bortförda barn prioriteras. Regeringen bör
              mot denna bakgrund göra en översyn av hur handläggningen av denna
              typ av ärenden kan förbättras och effektiviseras samt därefter
              i lämplig form informera riksdagen om resultat av en sådan översyn.
            </seg>
            <seg xml:id="i-5bf2358c45e4b841-0">
              Detta var alltså vad vi hade begärt från riksdagen.
            </seg>
            <seg xml:id="i-6ab705d62c35f9f4-0">
              I min motion som ligger till grund för detta och som tillstyrktes
              föreslår jag två konkreta effektiviserings- och förbättringsåtgärder,
              och jag vill nämna dem för ministern i dag.
            </seg>
            <seg xml:id="i-c756001fe427e209-0">
              Den ena är en personlig handläggare. Handläggarna ska vara anträffbara
              och ha informationsplikt för att informera föräldrarna om hur
              långt ärendet kommit.
            </seg>
            <seg xml:id="i-ee03982bc013e044-0">
              Den andra är konkreta handlingsplaner som man gör i samråd med
              föräldern.
            </seg>
            <seg xml:id="i-dde99348118a38aa-0">
              Jag vill också kommentera ministerns svar på en annan punkt,
              och det gäller UD:s roll kontra ombudens roll.
            </seg>
            <seg xml:id="i-501e285cf4f0d22f-0">
              Nej, herr minister, jag har inte sammanblandat detta. Jag läser
              innantill vad som står i konventionerna och vad vi har skrivit
              under, bland annat Haagkonventionen. Dessa konventioner är grunden
              i samarbetet, men det säger inte att vi inte kan göra mer.
            </seg>
            <seg xml:id="i-37bec0e51d7615f7-0">
              I USA har man till exempel ett varningsprogram, som kallas amber
              alert, för att lokalisera bortrövade barn. Det går ut på idén
              att man snabbt ska informera brottsbekämpande instanser, informationsmedier
              och lokalbefolkningen så att alla kan delta i sökandet. Det har
              visat gott resultat.
            </seg>
            <seg xml:id="i-26e461efdc141017-0">
              Även en grupp Europaparlamentariker har gjort en skriftlig förklaring,
              och de föreslår ett larmsystem liknande det amerikanska när det
              gäller bortrövade barn.
            </seg>
            <seg xml:id="i-75f9775cceb88998-0">
              Min första fråga till ministern är om dessa förbättringsåtgärder
              som jag nämner i min motion är någonting som man överväger i sin
              översyn på UD:s konsulära och civilrättsliga enhet.
            </seg>
            <seg xml:id="i-f10c79316233167f-0">
              Min andra fråga är om ministern kan överväga att införa ett larmsystem
              liknande det amerikanska, det vill säga att man snabbt går ut
              med information om de bortrövade barnen så vitt och brett man
              kan för att på detta sätt se till att snabbare återbörda barnet.
            </seg>
          </u>
          <note type="speaker" xml:id="i-b0ac4f392f95b8af-0">
            Anf. 4 Utrikesminister CARL BILDT (m):
          </note>
          <u xml:id="i-547d28eeb19657dd-2" who="unknown">
            <seg xml:id="i-664cae84c7cb95fd-0">
              Herr talman! Ärenden av denna karaktär vi hade en riksdagsdebatt
              om detta för något mer än ett år sedan är bland de allra svåraste
              som finns i den samling av synnerligen svåra konsulära ärenden
              som alltid ligger på Utrikesdepartementets bord. Mitt svar är
              i den meningen något formellt, men det handlar om de grundläggande
              reglerna och de grundläggande rutinerna. Sedan vet vi av erfarenhet
              att varje fall ofta är unikt i sin komplexitet, och det finns
              ingen standardmodell för hur man ska handlägga dem, enligt den
              erfarenhet jag har av sådana här fall.
            </seg>
            <seg xml:id="i-7b7d684d73edee63-0">
              Anledningen till att vi har avvaktat med att redovisa till riksdagen
              är att vi skulle vänta på riksdagen och civilutskottet. Sedan
              kan man diskutera vilken som är den andra och den tredje statsmakten,
              men min uppfattning är traditionellt att riksdagen är den viktigaste
              statsmakten och att regeringen har att avvakta. Men jag ska inte
              göra någon större fråga av det. Jag lovar att vi ska återkomma
              och redovisa detta.
            </seg>
            <seg xml:id="i-d28385216c23cd3f-0">
              Vad kan man göra mer? Det är säkert mycket. Jag nämner de personalresurser
              som är avsatta för detta för att hjälpa. Vi är inte ombud, som
              sagt, men vi har en skyldighet att hjälpa till i alla fall när
              det gäller svenska medborgare. Medborgarskapsfrågan är också en
              av de frågor som är komplicerade i många av dessa fall.
            </seg>
            <seg xml:id="i-62afe4a45ccf5580-0">
              En larmfunktion av den typ som Annelie Enochson nämner har jag
              ärligt talat inte tänkt på. Det är i vissa typer av fall man kan
              tänka sig det. Jag kan tänka mig åtskilliga typer av fall där
              det snarast skulle vara kontraproduktivt och där det behövs en
              annan typ av handläggning. Men visst det kan absolut finnas sådana
              fall i sådana situationer i sådana länder där den typen av funktion
              kan vara värdefull. Men jag skulle inte vilja göra detta till
              någon standardmodell för hur man handlägger sådana här fall.
            </seg>
            <seg xml:id="i-d1f6c47866f566ad-0">
              Man ska vara medveten om, även om vi nu talar om formalia och
              dem som handlägger de konsulära delarna på Utrikesdepartementet,
              att frågor av den här karaktären ofta påverkar den bilaterala
              relationen. Jag vet i alla fall ett land där hela den bilaterala
              relationen under mycket lång tid kom att domineras av ett enstaka
              ärende av konsulär natur. Det inträffar. Om detta hjälper till
              att lösa det hela eller inte kan vara olika i de olika fallen.
            </seg>
            <seg xml:id="i-145d7f207e58164a-0">
              Jag kan försäkra Annelie Enochson dels att det kommer en redovisning,
              dels att denna redovisning kommer att hålla sig till de formella
              handläggningsordningarna. Men i realiteten får vi titta på nästan
              varje enstaka fall utifrån dess förutsättningar och utnyttja alla
              de möjligheter som finns. Det kan vara Utrikesdepartementets mer
              formella möjligheter. Det kan vara informella möjligheter Europaparlamentariker,
              svenska riksdagsledamöter och frivilligorganisationer och självfallet
              de juridiska möjligheter som föräldrarna eller föräldern ofta
              har till sitt förfogande.
            </seg>
          </u>
          <note type="speaker" xml:id="i-9871cb6fa5b93c07-0">
            Anf. 5 ANNELIE ENOCHSON (kd):
          </note>
          <u who="annelie_enochson_a4d981" xml:id="i-69bce07c6c135810-1">
            <seg xml:id="i-8669bd2f96338c76-0">
              Herr talman! Jag tackar utrikesministern för svaret. Jag håller
              med om att varje situation är unik. Därför tror jag att man ska
              ha en palett av olika verktyg, där larmsystemet kanske är ett.
            </seg>
            <seg xml:id="i-0ed9c46070679c7a-0">
              Jag går tillbaka till min motion och de bakomliggande orsakerna
              till att riksdagen tillkännagav den. Föräldrarna lever i ett väldigt
              trauma när detta inträffar. Att få sitt barn kidnappat och bortrövat
              måste vara något av det värsta man kan uppleva. Vi är bägge två
              föräldrar och vet hur fruktansvärt det skulle vara.
            </seg>
            <seg xml:id="i-314b68a27c44453a-0">
              Det är viktigt att personalen på UD kan hantera den här stressen.
              Det är mycket bra att man har utökat med en jurist på den konsulära
              enheten. Jag är väldigt glad för detta. Det är inte min uppgift
              att bemanna UD, utan det ska ministern göra. Men jag vill ta upp
              att det är viktigt med den psykologiska, empatiska och sociala
              kompetensen.
            </seg>
            <seg xml:id="i-878c297ece153bb3-0">
              I civilutskottets uppföljning, som kom redan i mars och som jag
              har läst igenom, tar man upp att Sverige man skriver inte UD saknar
              kontaktorgan med International Social Service, ISS, som arbetar
              med de sociala frågorna runt bortrövade barn. Förut låg detta
              på Socialdepartementet, tror jag, sedan på en enskild organisation
              som hette Epikur, vill jag minnas. Vi har alltså haft ett sådant
              kontaktorgan, men har det inte längre, där folk har varit speciellt
              duktiga på de här frågorna när det gäller den sociala delen. De
              juridiska delarna är också viktiga, och där vet jag att UD har
              bra kompetens.
            </seg>
            <seg xml:id="i-f9abee0cdfe1417a-0">
              Det är alltså viktigt att man upplever det här och sätter barnens
              bästa först. Det berör mina frågor tre, fyra och fem. Jag upplever
              att jag fick stöd av riksdagen. Man hänvisar till att man vill
              att man ska jobba med att sätta barnen först.
            </seg>
            <seg xml:id="i-7b54c6c857a62621-0">
              Ministern skriver också i sitt svar att departementet är helt
              neutralt och företräder varken föräldern i Sverige eller föräldern
              i det andra landet. Detta måste jag tillstå att jag inte förstår,
              ministern. Om barnets bästa ska kunna sättas i främsta rummet
              är det klart att man inte kan vara helt neutral! Vem ska tillvarata
              barnets intresse om inte myndigheterna i dess eget land gör det?
              Är inte förutsättningen för att ett bortförande av barn ska anses
              olovligt att en domstol har givit den kvarvarande föräldern ensam
              eller delad vårdnad och att denna domstol är den instans som har
              varit objektiv och neutral och bedömt barnets bästa? Om sedan
              domen inte följs av den bortförande föräldern finns det inget
              neutralt i detta längre. Domstolen har redan fattat sitt beslut.
              I barnkonventionens krav i artikel 3 punkt 2 skriver man om den
              vårdnadshavare som har det lagliga ansvaret. Då kan man inte längre
              vara neutral, utan där får man vara lite tuffare.
            </seg>
            <seg xml:id="i-0596977a197b246f-0">
              Vidare skriver ministern i svaret att det inte är departementets
              uppgift att översätta handlingar. Jag beklagar att ministern inte
              vill ta några nya initiativ för att kunna bistå vid översättningar,
              för det är bara ministern som kan ändra på gängse regler och bruk
              på UD. Jag vet att det finns mycket att göra på UD. Jag vet att
              våra ambassadörer och ambassader runt omkring i världen har mycket
              att göra. Men riksdagen och jag anser att detta en prioriterad
              kärnuppgift för UD.
            </seg>
            <seg xml:id="i-2cde557e9fa18662-0">
              När det gäller rättshjälp vet jag att det har kommit in en översyn
              från Domstolsverket till regeringen den 2 mars i år, där det framkom
              att man ville ha rättshjälp för bortrövade barn på samma sätt
              som för sexualbrottsoffer. Det finns redan tankar om detta. Jag
              är väldigt glad för att regeringen jobbar med det. Det låter bra
              att regeringen kanske återkommer till riksdagen när det gäller
              rättshjälpen.
            </seg>
            <seg xml:id="i-ee8eab5d9ab60197-0">
              Men jag skulle ändå vilja ha en kommentar om det här med att
              UD är helt neutralt i dessa ärenden, om det verkligen går när
              man har ett svenskt domstolsbeslut i ryggen.
            </seg>
          </u>
          <note type="speaker" xml:id="i-9720aaee42dee26c-0">
            Anf. 6 Utrikesminister CARL BILDT (m):
          </note>
          <u xml:id="i-547d28eeb19657dd-3" who="unknown">
            <seg xml:id="i-ad9ff2dc13496218-0">
              Herr talman! Det är inte alltid man har ett svenskt domstolsbeslut
              i ryggen. Många av de här fallen är komplicerade. Det är jurisdiktion
              där olika länder har olika uppfattningar om vad som gäller. Vi
              har en familjerätt. Det finns andra länder som har en helt annan
              familjerätt. Jag har konfronterats med åtskilliga fall där svensk
              domstol kan säga en sak och en annan domstol kan säga en annan
              sak, eller där en annan domstol säger en sak och svensk domstol
              ännu inte har uttalat sig. Som utgångsbud är vi därför neutrala.
              Det kan inte vara på något annat sätt. Det är vi skyldiga till
              också gentemot de internationella konventionerna. Det kan inte
              vara presumtionen att vi alltid verkar från den utgångspunkten;
              då tror jag att vi förlorar trovärdighet i agerandet gentemot
              de andra länderna.
            </seg>
            <seg xml:id="i-b86635f70c77d941-0">
              Jag håller helt med om att det bland de enskilda fallen förvisso
              finns fall där neutralitet inte är det som gäller, där man har
              nått in i ett annat skede på ett eller annat sätt genom juridisk
              eller annan handläggning. Det är mer en grundposition. Sedan kan
              detta utvecklas på olika sätt i de olika fallen. Jag påstår inte
              att jag skulle vara expert på varje del av detta, men ett antal
              sådana här ärenden har jag dock genom åren varit i mycket nära
              kontakt med. Jag är väl medveten om den mänskliga, den politiska
              och den juridiska komplexiteten när det gäller att lösa dem. Ibland
              lyckas det, ibland lyckas det dessvärre, som vi tyvärr vet, inte
              alls.
            </seg>
            <seg xml:id="i-da9392292f97ca71-0">
              Det är barnens bästa som ska vara i centrum, men det är inte
              alltid alldeles lätt att fastställa vad som är barnens bästa när
              de två föräldrarna kanske har olika uppfattningar om detta och
              när olika lagvårdande myndigheter strider om vilken jurisdiktion
              som gäller. Men ingen kan ha någon annan mening på den punkten.
              Jag vill bara säga att även om jag håller med om att det måste
              vara så är det dessvärre inte så att det ger svaret på alla frågor
              om vad detta innebär i den konkreta handläggningen.
            </seg>
            <seg xml:id="i-e2d6e7ecfdd989e6-0">
              Huruvida vi har haft kontakt med International Social Service
              vet jag inte. Min erfarenhet av sådana här ärenden är att Utrikesförvaltningens
              handläggare tar kontakt med alla som det går att ta kontakt med.
              Om de inte har gjort det i det här fallet tror jag nog att de
              är medvetna om de läser protokollet att alla möjligheter ska utnyttjas.
            </seg>
            <seg xml:id="i-58f88709d681fe32-0">
              Det är mycket bra att vi då och då får en diskussion om dessa
              frågor. Vi hade en för ett och ett halvt år sedan, tror jag, här
              i kammaren. Det är ett bra sätt att åstadkomma en fokusering och
              genomlysning av de åtgärder vi vidtar på den generella nivån.
              Sedan är handläggningen på den individuella nivån en rätt komplicerad
              och krävande uppgift.
            </seg>
          </u>
          <note type="speaker" xml:id="i-b030ba295f067f50-0">
            Anf. 7 ANNELIE ENOCHSON (kd):
          </note>
          <u who="annelie_enochson_a4d981" xml:id="i-69bce07c6c135810-2">
            <seg xml:id="i-9d7671d127da9f65-0">
              Herr talman! Nu har jag bara två minuter, och det är mycket jag
              vill säga. Kan jag inte få Jan Emanuels tid?
            </seg>
            <seg xml:id="i-d4c9a15119a16a43-0">
              Jag vill bara säga en sista sak till ministern, eftersom jag
              vet att ni gör denna översyn. Nu när man tänker på EU-valet kan
              jag nämna en positiv åtgärd som Europaparlamentet har gjort: en
              resolution som heter Mot en EU-strategi för barnens rättigheter
              . Den kom den 16 januari 2008. Där uppmanar man EU-kommissionen
              att lägga fram ett förslag för att skapa en särskild budgetpost
              för barnens rättigheter. Ett av syftena är ett europeiskt system
              för tidig varning vid bortrövande av barn. Man har alltså börjat
              tänka på att man skulle kunna införa ett sådant system i EU.
            </seg>
            <seg xml:id="i-4578acac13b9705e-0">
              Vidare har det efter ett beslut av EU-kommissionen den 15 februari
              2007 upprättats ett europeiskt telefonnummer, 116 000, för brådskande
              fall med försvunna barn. Där kan allmänheten lämna tips och information.
              Numret ska vara kostnadsfritt för användaren, och de enskilda
              medlemsstaterna ska stå för kostnaderna och organisera detta på
              lämpligt sätt. Post- och telestyrelsen i Sverige beslutade den
              7 december 2007 jag sitter i trafikutskottet att man ska reservera
              nummerserien 116 för samhällstjänster. I ett pressmeddelande från
              EU-kommissionen den 18 februari i år konstaterades att fem, snart
              sju medlemsländer nu är det alltså antagligen sju redan hade tagit
              detta nummer i bruk för att användas för bortrövade barn. Men
              Sverige är inte ett av dessa länder. Min sista fråga till ministern
              är: När kan Sverige installera detta nödhjälpsnummer, och kan
              UD tänkas vara drivande i detta?
            </seg>
            <seg xml:id="i-9c66f195d1bcdac1-0">
              Med de orden vill jag också tacka för att ministern är påläst,
              att han använder sin tid till att komma hit och att jag får lov
              att prata med honom om detta. Detta är en fråga som har legat
              mig varmt om hjärtat i många år. Jag tackar för uppmärksamheten.
            </seg>
          </u>
          <note type="speaker" xml:id="i-440030523b860802-0">
            Anf. 8 Utrikesminister CARL BILDT (m):
          </note>
          <u xml:id="i-547d28eeb19657dd-4" who="unknown">
            <seg xml:id="i-26fdb3dbc0869a4d-0">
              Herr talman! Jag tackar Annelie Enochson för de vänliga orden.
              De var dessvärre inte alldeles befogade, för frågan om telefonnummer
              vet jag inte svaret på. Men jag lovar att ta den till Åsa Torstensson;
              jag utgår från att hon är ansvarig. Jag ska se till att det på
              ett eller annat sätt kommer ett mer sakkunnigt svar på den frågan
              än det jag kan leverera från talarstolen just nu.
            </seg>
            <seg xml:id="i-3bf099dda43708d7-0">
              Detta är väl bara ett uttryck för att det är väldigt många åtgärder
              som kan vidtas och att vi kan förbättra handläggningen. Jag kan
              försäkra om att det här är frågor som i de enskilda fallen ägnas
              mycket stor uppmärksamhet från Utrikesförvaltningens sida, svåra
              som dessa fall är, genom kontakt med juridiska ombud och föräldrar.
              Ibland finns också tillfredsställelsen att man diskret lyckas
              lösa dem, tyvärr inte i samtliga fall.
            </seg>
          </u>
          <note xml:id="i-a7faa3b6c83d7c31-0">
            Överläggningen var härmed avslutad.
          </note>
          <note xml:id="i-e468c060392f965c-0">
            5 § Svar på interpellation 2008/09:505 om åtgärder mot ökande
            brottslighet i Gävleborgs län
          </note>
          <note type="speaker" xml:id="i-1537e258b45b0069-0">
            Anf. 9 Justitieminister BEATRICE ASK (m):
          </note>
          <u xml:id="i-547d28eeb19657dd-5" who="unknown">
            <seg xml:id="i-af443464e18e9b47-0">
              Herr talman! Roland Bäckman har frågat mig vilka åtgärder jag
              avser att vidta för att brottsligheten åter ska minska i landet
              och i Gävleborgs län.
            </seg>
            <seg xml:id="i-38cf8b50c594b0db-0">
              Jag hade förmånen att för drygt en månad sedan besöka Gävle för
              att bland annat tala med polisledningen för Gävleborgs län. Mitt
              intryck var att polisens arbete fungerar bra även om det naturligtvis
              finns delar av polisverksamheten som kan förbättras.
            </seg>
            <seg xml:id="i-74d95ea2dce33bb8-0">
              Antalet anmälda brott för vissa brottstyper, såsom narkotikabrott
              och trafikbrott, beror till stor del på polisens och andra myndigheters
              kontroll- och spaningsinsatser. Att den anmälda brottsligheten
              ökar inom de områdena är därmed i hög grad ett resultat av polisens
              ökade insatser.
            </seg>
            <seg xml:id="i-e07b5c839687b1e5-0">
              En ökad polisiär synlighet och närvaro är viktiga delar av polisens
              trygghetsskapande och brottsförebyggande arbete. Polismyndigheten
              i Gävleborg har beslutat att de genom samlokalisering med kommunerna
              i så kallade medborgarkontor ska öka öppettiderna och förbättra
              servicen. Dessutom ska särskilt utpekade poliser arbeta lokalt
              för att öka tillgängligheten och synligheten. Och det här är naturligtvis
              positivt.
            </seg>
            <seg xml:id="i-1b7e9200c7a64564-0">
              Regeringen har under de senaste åren tillfört polisen en sammanlagd
              varaktig anslagsökning om ca 1,3 miljarder kronor. Genom regeringens
              satsning har antalet poliser ökat med över 450 under 2008. Samtidigt
              har antalet civilanställda inom polisen ökat kraftigt under de
              senaste tre åren. I dag finns det närmare 600 fler civilanställda
              jämfört med 2006, då Socialdemokraterna satt vid makten. I Gävleborgs
              län har antalet poliser ökat med fem och antalet civilanställda
              med tio sedan 2006. Dessutom kommer polismyndigheten i Gävleborgs
              län att tilldelas 37 polisaspiranter under 2009 och 32 under 2010.
            </seg>
            <seg xml:id="i-7bac288ed6e95787-0">
              Regeringen ställer tydliga krav på att det ökade antalet poliser
              ska leda till ett bättre verksamhetsresultat. För att rättsväsendets
              myndigheter ska kunna svara upp mot regeringens högre krav kommer
              regeringen att återkomma till riksdagen i budgetpropositionen
              för 2010 och närmare redovisa vilka ytterligare resurstillskott
              och åtgärder som krävs. Den utbyggnad av polisens kapacitet och
              den verksamhetsutveckling som pågår sedan några år tillbaka ska
              fortsätta som planerat. Dessutom pågår det ett omfattande effektiviseringsarbete
              då vi vill försäkra oss om att de pengar regeringen tillför polisen
              också används effektivt.
            </seg>
          </u>
          <note type="speaker" xml:id="i-b618772f00b28cd1-0">
            Anf. 10 ROLAND BÄCKMAN (s):
          </note>
          <u who="roland_backman_770f57" xml:id="i-e4ff03041534f5e3-0">
            <seg xml:id="i-4d84c5b9aea607c9-0">
              Herr talman! Inledningsvis vill jag tacka justitieministern för
              interpellationssvaret, även om jag är långtifrån nöjd med det.
            </seg>
            <seg xml:id="i-f4fa936e17efef34-0">
              Jag har skrivit en interpellation till justitieminister Beatrice
              Ask angående den kraftigt ökade brottsligheten som drabbar Sverige
              och Gävleborgs län, det län där jag hör hemma.
            </seg>
            <seg xml:id="i-8a84cbcd12fc3148-0">
              Brottsligheten minskade i rask takt fram till majoritetsskiftet
              2006 och har nu dramatiskt ökat under två år med moderat styre.
            </seg>
            <seg xml:id="i-e73b6594a525064b-0">
              Herr talman! Våldsbrotten ökade med 4 procent under 2008, narkotikabrotten
              med 10 procent. Dessutom ökade bedrägeribrotten stort under 2008.
            </seg>
            <seg xml:id="i-1759d7f16ba9e783-0">
              De flesta av oss, till och med Beatrice Ask, måste väl börja
              inse att brottsligheten har ökat dramatiskt under de senaste två
              åren?
            </seg>
            <seg xml:id="i-665ee5b7f48c0641-0">
              En orsak till den dystra utvecklingen är givetvis en allt sämre
              ekonomi för polismyndigheten. Polisen måste nu sköta vanligt skrivbordsarbete
              i stället för att utreda brott.
            </seg>
            <seg xml:id="i-592fef66f0661676-0">
              Justitieministern och hennes kamrater lovade krafttag mot brottsligheten
              under förra valrörelsen och gör nu samma utfästelse inför valet
              till Europaparlamentet samtidigt som brottsligheten i Sverige
              ökar. Det är något som inte stämmer. Det gäller att hålla det
              man lovar eller?
            </seg>
            <seg xml:id="i-57a8a6f99e48e0f9-0">
              Herr talman! Justitieministern verkar inte ha koll på läget.
              Man skyller precis som föregående år på statistiken och menar
              att ökningen i brottsstatistiken skulle bero på en ökning av kontroll-
              och spaningsinsatser. Justitieministern väljer tydligen att blunda
              för att polisen går på knäna på grund av bristande resurser.
            </seg>
            <seg xml:id="i-4ab1573b65d3291c-0">
              Justitieminister Beatrice Ask väljer att inte se hur brottsligheten
              har ökat i Sverige och i Gävleborgs län de senaste åren, vilket
              är skrämmande, enligt min bedömning. Ingenting pekar på att brottsligheten
              ska minska. Otryggheten ökar runt om i Sverige för varje dag som
              går.
            </seg>
            <seg xml:id="i-fd92c296eccb4755-0">
              Regeringens utlovade krafttag mot brottsligheten saknar förankring.
              Det saknas nya grepp, och det saknas pengar. För den nuvarande
              regeringen verkar det allt som oftast vara stor skillnad mellan
              att prata om vad som ska hända och att prata om vad som verkligen
              händer.
            </seg>
            <seg xml:id="i-6cb241c72dd497b5-0">
              Jag skulle vilja ge ett exempel som jag tycker är skrämmande.
              Att antalet skolbränder har ökat kan knappast bortförklaras med
              att det är fel på statistiken. Endera har antalet anlagda bränder
              ökat eller så har det inte gjort det. Endera har det brunnit eller
              så har det inte brunnit.
            </seg>
            <seg xml:id="i-24fdf4f0c2f4c6dd-0">
              Herr talman! Vilka åtgärder ska justitieministern vidta för att
              minska brottsligheten? Och när bedömer Beatrice Ask, Moderaterna,
              att dessa åtgärder får genomslag? Hur ska justitieministern få
              bukt med ett ökat antal anlagda bränder i till exempel skolor?
              Vad är det som ska ske, och när ska det ske?
            </seg>
          </u>
          <note type="speaker" xml:id="i-cf070ef59d4138dd-0">
            Anf. 11 Justitieminister BEATRICE ASK (m):
          </note>
          <u xml:id="i-547d28eeb19657dd-6" who="unknown">
            <seg xml:id="i-b6705e6b6f9d0804-0">
              Herr talman! Jag kan direkt säga att det inte är så att jag blundar
              eller att jag inte vill se. Statistik är statistik, och man måste
              se på verkligheten.
            </seg>
            <seg xml:id="i-f8e0f1e212dc4828-0">
              Jag är ute i princip varje vecka i olika delar av landet och
              ser mycket av det som händer. Det är alldeles riktigt att en del
              brottstyper ökar, andra minskar.
            </seg>
            <seg xml:id="i-42809d5ca1301e19-0">
              Det är exempelvis på det sättet att vi har en minskning när det
              gäller fickstöld, inbrott i kontor, cykelstölder och inbrott i
              källare, alltså en del av mängdbrotten. Men vi ser att våldsbrotten,
              narkotikabrotten och bedrägerierna ökar, som nämndes här.
            </seg>
            <seg xml:id="i-c77500e3ce708044-0">
              Då handlar det inte om att man tror att statistiken ljuger. Men
              om man har narkotikaspaning upptäcker man mer narkotikabrott än
              om man inte har det. Om vi anställer fler poliser i Gävleborg
              eller i Helsingfors som är ute och letar knark får vi också en
              statistik som visar att antalet anmälda brott ökar.
            </seg>
            <seg xml:id="i-7f8ae54ba1dd86d4-0">
              Under den tid när Socialdemokraterna styrde hade man inga som
              letade knark i Jämtlands län, där jag kommer ifrån. Jag kan tala
              om att det då verkligen var få narkotikabrott i Jämtland. Men
              alla visste att det gick att köpa knark i varenda hörna om man
              så ville. Man måste faktiskt se verkligheten.
            </seg>
            <seg xml:id="i-cc04be27d792d84b-0">
              Men vad gör då Moderaterna? Ja, en sak som vi gör som är väldigt
              tydlig är att vi utbildar och anställer fler poliser. Vi har också
              ställt tydliga krav på att fler poliser ska arbeta i yttre tjänst,
              och det är väl belagt att detta ger resultat.
            </seg>
            <seg xml:id="i-5a422c93c410f230-0">
              Till exempel i Helsingfors har man med mycket effektiv synlighet
              minskat våldsbrotten på vissa platser med upp till 40 procent.
              Det här är ett arbete som nu pågår på många håll, och där tror
              jag att vi faktiskt kan se en del resultat.
            </seg>
            <seg xml:id="i-6c12bddcd72f6abc-0">
              Det är också självklart att de polismyndigheter som arbetar aktivt
              mot ungdomars drogmissbruk och kanske mot alkohol nu under avslutningstider
              kommer att förebygga brottslighet och minska antalet brott, men
              de kommer också att hitta fler fulla ungdomar som behöver omhändertas.
              Om man inte tittar och om man inte har någon att skicka ut ser
              man inte brottsligheten.
            </seg>
            <seg xml:id="i-2af6c8e8481a40e6-0">
              När kan vi se en ände på det här? Ja, brottslighet har funnits
              i alla tider. Det viktiga är att man faktiskt försöker göra något.
            </seg>
            <seg xml:id="i-b7c9231c1e1df4ae-0">
              Någonting som jag tycker är oerhört centralt att jobba med är
              mängdbrotten, men det är också centralt att jobba med den grova
              organiserade brottsligheten, som tilläts växa under lång tid därför
              att man lade ned polisstationer och lokalt polisarbete.
            </seg>
            <seg xml:id="i-191de2ed921686e5-0">
              Det är det man försöker vända nu när man i Gävleborg till exempel
              ser till att ha öppet varje dag i veckan tillsammans med kommunen
              det är visserligen småskaligt, men man gör det ändå och att ha
              några poliser som är särskilt knutna till ett område.
            </seg>
            <seg xml:id="i-2807690e6af45101-0">
              Om man inte har poliser med lokalkunskap kan man inte heller
              arbeta mot de här grupperingarna, för då har man inte kunskapen
              om människorna och det som händer där.
            </seg>
            <seg xml:id="i-847be68da1ab869b-0">
              Det här är effektivt. Jag vet inte hur ofta ni noterar det. Men
              jag läser rätt mycket om hur vi nu sakta men säkert genom samordning
              av olika myndigheter kommer åt grov organiserad brottslighet i
              hela landet. Där har vi nu också satt in ett arbete för att motverka
              att unga människor rekryteras till den här typen av kriminalitet.
            </seg>
            <seg xml:id="i-cadf0aaff6cfa4b6-0">
              Jag menar att vi redan arbetar med ett bra program för att motarbeta
              och förebygga brottslighet, men jag tror inte att det går att
              säga: Nu kommer det inte att bli någon brottslighet i fortsättningen
              och så vidare.
            </seg>
            <seg xml:id="i-d3484ce496e7934a-0">
              Det vi kan se handlar naturligtvis om tryggheten hos medborgarna,
              vad människor faktiskt vet och tycker. Där har vi sett till att
              stärka de nationella trygghetsundersökningarna för att försöka
              följa hur det ser ut.
            </seg>
            <seg xml:id="i-7010fe060793573d-0">
              Jag kan då konstatera att man i Gävleborg har ungefär samma oro
              och det är illa nog som man har i övriga landet. Man ligger i
              princip på riksgenomsnittet när det gäller bekymmer över brottslighet
              och kriminalitet. Men det är inte de våldsamma överdrifter som
              interpellanten pekade på. Så kan man inte se det.
            </seg>
          </u>
          <note type="speaker" xml:id="i-789614e6c356a99e-0">
            Anf. 12 ROLAND BÄCKMAN (s):
          </note>
          <u who="roland_backman_770f57" xml:id="i-e4ff03041534f5e3-1">
            <seg xml:id="i-4b3f3bd66adc47a6-0">
              Herr talman! Justitieministern är ute på besök runt omkring i
              Sverige varje vecka. Det tycker jag är jättebra. Då har hon konstaterat
              att cykelstölderna har minskat. Det är ju jättebra att man inte
              stjäl så mycket cyklar som förut.
            </seg>
            <seg xml:id="i-9075e6bd828bd638-0">
              Jämtland var utan polis förr, sade Beatrice Ask. Jag pratade
              med folk i Hede senast för någon vecka sedan. Där fanns det absolut
              ingen polis nattetid och på helger. Det tycker jag är besvärligt.
            </seg>
            <seg xml:id="i-4d38b0718e516f90-0">
              Jag skulle vilja rekommendera ministern att göra ett besök i
              Hofors, i Ljusdal och varför inte i Hede och lyssna på vad befolkningen
              tycker. Är man nöjd med att det saknas polis på natten? Känner
              man sig trygg med det? Jag tror inte det.
            </seg>
            <seg xml:id="i-ad81c5471d96d7c7-0">
              Jag tycker också att ministern ska besöka ett lokalt brottsförebyggande
              råd, till exempel i Hälsingland, och lyssna av vad det finns för
              idéer där om hur man ska kunna minska brottsligheten och öka det
              brottsförebyggande.
            </seg>
            <seg xml:id="i-5e8add69be1d0737-0">
              Som sagt sjönk brottsligheten 2004, 2005 och 2006. Brottsligheten
              har nu dramatiskt ökat 2007 och 2008. De flesta av oss kan väl
              konstatera att polisen inte klarar av att minska brottsligheten
              som den har fått i uppdrag enligt regleringsbrevet 2008 tror jag
              att det var.
            </seg>
            <seg xml:id="i-7d3b61519799cbc0-0">
              Till sommaren kommer poliskontor att stängas på flera ställen
              i Gävleborgs län. Det oroar mig verkligen.
            </seg>
            <seg xml:id="i-2d96ed1b214843f5-0">
              Herr talman! Det vore intressant att höra om justitieminister
              Beatrice Ask, Moderaterna, tror att poliskontor tvingas stänga
              till sommaren på grund av något annat än brist på resurser. Polisen
              har inte råd att tanka sina bilar. Man ärver utrustning av varandra.
              Det finns inte utrymme att hyra in arrestvakter, vilket naturligtvis
              får konsekvenser när det gäller att upprätthålla ordningen ute
              i samhället. Poliser får alltså sitta arrestvakt själva.
            </seg>
            <seg xml:id="i-5271e996cf87f471-0">
              Beatrice Ask, brottsligheten ökar, och polisen saknar resurser.
              Jag vill höra om justitieministern är nöjd med utvecklingen när
              det gäller brottsligheten och höra henne utveckla det lite mer.
              Känner hon sig tillfreds med de resurser som polisen har till
              sitt förfogande?
            </seg>
            <seg xml:id="i-a9b1ee1a1a227055-0">
              Jag vill också höra om regeringen har några som helst tankar
              eller nya grepp när det gäller brottsförebyggande arbete i Gävleborgs
              län. Det var det interpellationen gällde.
            </seg>
          </u>
          <note type="speaker" xml:id="i-539019fe18ff9108-0">
            Anf. 13 Justitieminister BEATRICE ASK (m):
          </note>
          <u xml:id="i-547d28eeb19657dd-7" who="unknown">
            <seg xml:id="i-b1d3acca4dc0bbb3-0">
              Herr talman! Jag har varit i både Hede och Hofors, och jag har
              en bror med familj i Ljusdal, så jag har hyfsad koll. Det är så
              i de bygderna. Det är väldigt klent med poliser. Så är det. Det
              är stora glesbygdsområden, där det inte är samma bemanning dygnet
              om och alla tider som det är i Helsingforss innerstad eller i
              Malmö eller var det nu är.
            </seg>
            <seg xml:id="i-96b907cd9ed5ca6c-0">
              Jag måste ändå påpeka att antalet poliskontor inte är helt avgörande.
              Kontoren i sig löser inga brott eller förebygger något. Det är
              poliser som kan röra sig över ytan och som finns ute bland människorna.
            </seg>
            <seg xml:id="i-7946cd1ea907070f-0">
              Poliskontor som har öppet dagtid har mycket stor betydelse i
              vissa avseenden, men det är faktiskt utryckning och poliser som
              arbetar ute som är det mest väsentliga. Det är det man prioriterar
              under sommaren. Poliser är som vanligt folk. De vill gärna ha
              semester på sommaren.
            </seg>
            <seg xml:id="i-a584fd4a25e4fd35-0">
              Vi måste se till att använda polisens ökade resurser och dem
              man redan hade innan på ett effektivt sätt. Vi har i dag bättre
              möjligheter att planera så att polisen arbetar när det händer
              saker. Det är ingen tvekan om att på kvällar och helger är det
              mer brott som begås. Då måste vi ha fler som arbetar än vid andra
              tillfällen. Det är ett arbete som pågår som jag tycker är alldeles
              utmärkt att man bedriver. Det är något som man kan se positivt
              på.
            </seg>
            <seg xml:id="i-4b35c667a1d857ec-0">
              Om vi tittar på Gävleborg, finns där några nya smarta grepp?
              Jag tror inte att man ska inbilla sig att vi uppfinner solen eller
              hittar så väldigt mycket nytt. Men det som har satts i gång under
              min ledning och under den här regeringen är ett ordentligt samarbete
              mellan olika myndigheter.
            </seg>
            <seg xml:id="i-80265fb8c83d44cb-0">
              De ungdomar i Gävleborg som begår brott vi håller oss till ungdomarna
              en stund går i skolan, är ute på kvällarna, kan komma från familjer
              med sociala problem, och så vidare. Den stuprörsmodell som ni
              har drivit så länge fungerar dåligt. Skola, social och polis måste
              samarbeta. Där har vi varit väldigt noga.
            </seg>
            <seg xml:id="i-abc764714ffac8ea-0">
              Jag är glad över att kommun efter kommun nu skaffar sig ett samarbetsavtal
              med polisen. Man sätter sig ned för att bli överens om vilken
              verklighet man har just där och hur var och en ska arbeta så att
              man kan dra åt samma håll. Det tror jag ger större trygghet och
              löser många problem som tidigare inte löstes.
            </seg>
            <seg xml:id="i-c76eb98fa0d613a5-0">
              Det är lätt att slänga sig i debatten och säga att nu har de
              inga pengar, och de har gamla bilar och det ena med det femte.
              Alla myndigheter skulle önska mycket mer pengar hela tiden. Men
              kom inte och säg att svensk polis är dåligt utrustad! Det är klart
              att det finns mer att önska.
            </seg>
            <seg xml:id="i-7989c3814de99d56-0">
              Och kom inte och säg att det är helt omöjligt för polisen helt
              plötsligt att bevaka en arrest om det skulle behövas under en
              period! Det är en viktig verksamhet att ha det ansvaret också,
              även om det är en fördel om man kan använda externa tjänster till
              det. Men ni socialdemokrater är oftast emot att man hyr in andra
              lösningar till den här typen av myndigheter. Jag tycker att det
              är bra om man kan göra det, för då kan polisen koncentrera sig
              på andra uppgifter. Men det har inte varit något som man har prioriterat.
            </seg>
            <seg xml:id="i-7a82efd55f6df6de-0">
              Jag konstaterar att vi nu klarar upp fler brott än tidigare,
              än vad som gjordes för ett par år sedan. Vi kommer också att öka
              antalet poliser. År 2010 kommer det att finnas åtminstone 40 fler
              poliser i Gävleborg än vad vi hade vid ingången av den här mandatperioden.
              De behövs. De behövs för att man i Ljusdal, i Hofors och på många
              andra ställen ska få lite mer stöd, hjälp och service från polisen.
              Det kommer också att innebära att vi arbetar i rätt riktning.
            </seg>
            <seg xml:id="i-8823faffc58a02c2-0">
              Samverkan med andra myndigheter och mer verkstad, fler som jobbar
              ute bland människorna och färre på kontor och i administration
              är min linje när det gäller hur vi ska arbeta framgent.
            </seg>
          </u>
          <note type="speaker" xml:id="i-f3fb81d7c291b2ac-0">
            Anf. 14 ROLAND BÄCKMAN (s):
          </note>
          <u who="roland_backman_770f57" xml:id="i-e4ff03041534f5e3-2">
            <seg xml:id="i-cee538bb41c92213-0">
              Herr talman! Det är klent med poliser, säger Beatrice Ask, och
              speciellt på helgerna. Det är då de flesta brotten sker. Det kan
              man fundera lite grann över.
            </seg>
            <seg xml:id="i-223d09e4e77efe53-0">
              Justitieministern skriver i sitt interpellationssvar att polisens
              resurser ska användas effektivt. Vän av ordning funderar naturligtvis
              över om det är effektivt att poliser sitter som arrestvakter i
              stället för att finnas på gator och torg och förebygga och brottsbekämpa.
            </seg>
            <seg xml:id="i-19b432383264d87f-0">
              Jag fick svar på det. Det är effektivt med poliser som arrestvakter.
              Det kan jag konstatera.
            </seg>
            <seg xml:id="i-8e3d0a362f14c5c8-0">
              I ett pressmeddelande från den 7 maj 2009, undertecknat av Beatrice
              Ask, framgår det att alla myndigheter ska redogöra för vilket
              utvecklingsarbete som bedöms nödvändigt för en effektiv mängdbrottshantering.
              Det tycker jag är bra. Jag tycker att det är jättebra.
            </seg>
            <seg xml:id="i-a8766851c8464e1e-0">
              Men utveckling kostar ofta en slant, i alla fall i inledningsskedet.
              Därför vill jag höra hur det är ställt med möjligheter till ökade
              anslag under året. Polisen i Gävleborg ligger redan 4 miljoner
              back, enligt de uppgifter jag har. Då har man inte påbörjat de
              extra åtaganden som justitieministern kräver. När det gäller de
              krediter som fanns tillgängliga för att klara det löpande är kontona
              tömda.
            </seg>
            <seg xml:id="i-86089a20162e809a-0">
              Herr talman! Jag vill att Beatrice Ask redogör för hur Polismyndigheten
              i Gävleborg ska klara sina åtaganden, de som man hade förut och
              de nya åtagandena enligt regleringsbrevet. Hur ska man över huvud
              taget klara sin ekonomi framgent när man redan nu har tömt alla
              konton och allt som finns till förfogande och man ligger en massa
              pengar back?
            </seg>
            <seg xml:id="i-259d5fb50e205738-0">
              Jag vill gärna ha svar på den frågan. Kommer det nya pengar under
              året, eller hur ska det fungera?
            </seg>
          </u>
          <note type="speaker" xml:id="i-f6207190a69998c4-0">
            Anf. 15 Justitieminister BEATRICE ASK (m):
          </note>
          <u xml:id="i-547d28eeb19657dd-8" who="unknown">
            <seg xml:id="i-2783272fddb2add7-0">
              Herr talman! Roland Bäckman vet naturligtvis lika väl som jag
              vad vi har för budgetordning i riksdag och regering. Vi har ingen
              mer budgethantering förrän vi kommer till den budget som ska läggas
              fram i proposition för 2010. Det är den jag hänvisar till. Det
              är klart att det inte är aktuellt med några nya pengar.
            </seg>
            <seg xml:id="i-775600b03d3ade86-0">
              Vi tilldelar Rikspolisstyrelsen pengar. När vi inledde det här
              året var det våldsamma debatter här i kammaren, för olika regionala
              företrädare berättade då vilka hemska prognoser som fanns i alla
              myndigheter och att det skulle gå åt pepparsvängen. Det var en
              väldigt stor differens mellan Rikspolisstyrelsens prognoser och
              myndigheternas. Det har man nu arbetat igenom. Nu börjar prognoserna
              ligga någorlunda i nivå.
            </seg>
            <seg xml:id="i-29daadc247c45a77-0">
              Det är utifrån Rikspolisstyrelsens prognoser som vi arbetar i
              regeringen. Prioriteringar, omfördelningar och annat som måste
              göras mellan myndigheter ibland är en uppgift för den ansvariga
              myndigheten. Det vore väldigt dumt om justitieministern stod i
              Helsingfors och berättade för poliserna i Gävleborg hur de ska
              försöka få plus och minus att gå ihop. Det är sådant som man bara
              kan lösa lokalt. Jag tror väldigt mycket på lokalt beslutsfattande.
            </seg>
            <seg xml:id="i-66570343296e271a-0">
              Sedan är det väl ingen hemlighet att Sverige har ekonomiska problem
              i dag. Vi vet alla att kostnader går upp, och vi har ett löneavtal
              på polissidan som kostar en hel del och som belastar myndigheternas
              budget och som känns lite dyrare än nödvändigt för många. Samtidigt
              ger detta avtal, om jag har förstått det rätt, ändå bättre förutsättningar
              att använda polisens arbetstid på ett effektivt sätt, så i slutändan
              är det kanske bra i båda avseendena. Men det här är en process
              som man måste arbeta med.
            </seg>
            <seg xml:id="i-1f965d38cb6d284f-0">
              När det gäller effektivitet ställer vi stora krav på myndigheterna.
              Man uppnår inte allt på en gång, men mitt intryck av Gävleborgsmyndigheten,
              den polisledning som jag träffade där och också poliser som arbetar
              ute på fältet är att man har ganska gott humör och en god tro
              på att man både vet vad man gör och vad man prioriterar.
            </seg>
            <seg xml:id="i-1e92e9b36ff7d585-0">
              Jag tycker att de verksamhetsmål man har antagit och det sätt
              man bedriver arbetet på bådar gott, och jag tror att man kommer
              att lösa eventuella problem på ett bra sätt.
            </seg>
          </u>
          <note xml:id="i-a7faa3b6c83d7c31-1">
            Överläggningen var härmed avslutad.
          </note>
          <note xml:id="i-7f777219b591cc41-0">
            6 § Svar på interpellation 2008/09:516 om rätt till dopningskontroll
          </note>
          <note type="speaker" xml:id="i-8f7bf525f8a250cd-0">
            Anf. 16 Justitieminister BEATRICE ASK (m):
          </note>
          <u xml:id="i-547d28eeb19657dd-9" who="unknown">
            <seg xml:id="i-b6957e3516dcaf60-0">
              Herr talman! Lars Lilja har frågat mig vilka åtgärder jag avser
              att vidta för att klargöra vilka rättsliga möjligheter ett gym
              har att avtala med någon om att han eller hon på anmodan ska lämna
              ett dopningsprov.
            </seg>
            <seg xml:id="i-eec505709b845f31-0">
              Det är inget som hindrar att ett gym avtalar med någon om att
              han eller hon på uppmaning måste lämna ett dopningsprov för att
              ha rätt att vistas i gymmets lokaler. Den som vägrar att lämna
              ett sådant prov kan förbjudas att vistas i lokalen. Beroende på
              omständigheterna kan också årskort och andra förbetalade träningspass
              dras in utan att avgifterna återbetalas.
            </seg>
            <seg xml:id="i-c5c1cb9705c61693-0">
              Gymmet kan däremot aldrig tvinga någon att lämna ett prov. Misstänks
              dopningsbrott är gymmet i stället hänvisat till att kontakta polismyndigheten
              som kan ta dopningsprov om det bedöms finnas skälig misstanke
              om ett sådant brott.
            </seg>
            <seg xml:id="i-c9245904bc591942-0">
              Jag håller med Lars Lilja om att det är angeläget att på olika
              sätt arbeta mot dopning i samhället. Den opinionsbildande och
              övriga förebyggande verksamhet som många gym bedriver för att
              motverka dopning är viktig. När det gäller möjligheten att ingå
              avtal är rättsläget klart och jag avser inte att vidta några åtgärder.
            </seg>
          </u>
          <note type="speaker" xml:id="i-3b2d243261b5f8ee-0">
            Anf. 17 LARS LILJA (s):
          </note>
          <u who="lars_lilja_6d4148" xml:id="i-7b80c4dd48f3ef97-0">
            <seg xml:id="i-0dffc94a22f6b158-0">
              Herr talman! Det var ett intressant svar. Det var dessutom lite
              överraskande på så sätt att rättsläget anses vara helt klart och
              att det finns möjlighet att återta de förbetalade träningspassen
              och dra in årskort. Det har nämligen inte varit fallet vid tidigare
              diskussioner om de här frågorna, så jag tycker att det är jättebra
              att den saken klargörs.
            </seg>
            <seg xml:id="i-5c6f34f224399481-0">
              Däremot säger Beatrice Ask att det inte är möjligt att påtvinga
              dopningstest. Det kan jag delvis förstå, men det skulle vara intressant
              att höra justitieministerns motivering till att det inte är möjligt.
            </seg>
            <seg xml:id="i-88b3acfbec44deb0-0">
              Det finns ett annat problem i de här sammanhangen. Det finns
              ju ett antal kommunala gym, även om jag vet att justitieministerns
              partikamrater inte är så positiva till det. Där är rättsläget
              inte helt klart. Vill en medborgare som har begått de här brotten
              träna på ett kommunalt gym är det, såvitt jag kan förstå när jag
              har pratat med kommunjurister, inte alls säkert att man har möjlighet
              att stänga av den personen. Finns inte den möjligheten är en sådan
              här avstängning ganska verkningslös, för då kan ju den som använder
              anabola steroider eller andra otillåtna preparat bara byta gym
              och fortsätta att träna.
            </seg>
            <seg xml:id="i-43625bc4659e54ad-0">
              Det skulle vara intressant att få ett klargörande kring hur det
              ligger till när det gäller de kommunala gymmen.
            </seg>
            <seg xml:id="i-fdced4f852a265b9-0">
              Justitieministern säger att om dopningsbrott misstänks ska man
              kontakta polismyndigheten som kan ta ett dopningsprov om det bedöms
              finnas skälig misstanke för ett sådant brott. Detta är en av nyckelfrågorna
              när det gäller bekämpning av just dopningsbrott: Vad är skälig
              misstanke? Det är något som polisen brottas med i ganska många
              sammanhang.
            </seg>
            <seg xml:id="i-bd289c8f7222f319-0">
              Anledningen till att jag tycker att detta är en viktig fråga
              är att justitieministern och jag är väl medvetna om att det är
              olagligt att inneha och använda dopningspreparat. Det är faktiskt
              ett preparat som i vissa stycken kan vara nog så farligt som vanliga
              narkotikapreparat.
            </seg>
            <seg xml:id="i-e79edd655ab36ff1-0">
              Jag skulle vilja veta om justitieministern har några funderingar
              om vad som möjligtvis skulle kunna vara skälig misstanke för ett
              dopningsbrott. Om man på ett gym vägrar att lämna ett dopningsprov,
              skulle det kunna vara en skälig misstanke? När Riksidrottsförbundets
              dopningsfunktionärer kommer in på en träningsanläggning förekommer
              det på en del håll att ett antal personer snabbt lämnar anläggningen
              när de ser funktionärernas legitimationskort. Då skulle man kunna
              ställa sig frågan: Är detta måhända en skälig misstanke för dopningsbrott?
            </seg>
            <seg xml:id="i-33c3efbbedda2ee6-0">
              Jag tycker att det vore intressant om justitieministern kunde
              utveckla de frågor jag ställde: Vad är, enligt justitieministern,
              orsaken till att man kan vägra göra tester? Man kan ju inte tvinga
              någon att göra testerna. Hur ser det ut när det gäller de kommunala
              gymmen? Har man möjlighet att stänga av där? Vad är det som utgör
              skälig misstanke för ett dopningsbrott?
            </seg>
          </u>
          <note type="speaker" xml:id="i-70f708ba607dd564-0">
            Anf. 18 Justitieminister BEATRICE ASK (m):
          </note>
          <u xml:id="i-547d28eeb19657dd-10" who="unknown">
            <seg xml:id="i-b5323cff43be37fd-0">
              Herr talman! Vi är helt överens om att vi tycker illa om dopning
              och att vi måste förebygga det. Det är som jag säger ganska klart
              vad man får göra, och man kan alltså ha ett avtal med den som
              tecknar årskort eller annat på gymmet om vilka regler som gäller
              och följa upp det.
            </seg>
            <seg xml:id="i-d1964c706c855f9a-0">
              När det gäller provtagning mot den enskildes vilja är det regeringsformen,
              alltså grundlagen, som säkrar en persons rätt att inte bli utsatt
              för en sådan kränkning av den fysiska integriteten som bland annat
              provtagning innebär, annat än under vissa mycket speciella omständigheter.
              Polisen har ju möjligheter till tvångsåtgärder, och det finns
              en del andra organ som också har det, men att säga att gym skulle
              ha det skulle vara att gå väldigt långt utöver vad grundlagen
              säger. Det går alltså inte att ändra på enligt min mening, och
              det är ingen skillnad om det är kommunala eller privata gym, utan
              det är väldigt begränsat vilka som kan göra den här typen av kontroller
              och under vilka omständigheter de kan göras.
            </seg>
            <seg xml:id="i-df3655e29c7906fe-0">
              Vi ska komma med ett ärende till riksdagen senare, och det handlar
              om möjligheten att utan föräldrarnas medgivande kunna testa om
              barn har använt narkotika. Det är en ganska omfattande utredning
              och ett ganska känsligt ämne att ge sig in i, just på grund av
              att fysisk integritet och tvångsåtgärder är noga reglerat i svensk
              lagstiftning. Skälet är att människor ska vara skyddade mot olika
              typer av ingrepp och åtgärder från samhällets sida. Det är alltså
              en stor integritetsfråga.
            </seg>
            <seg xml:id="i-a4c6e750b0af30e9-0">
              Om man däremot vänder på det är det fullt möjligt med avtal,
              och jag önskar verkligen att fler gym och anläggningar bestämde
              sig för att i sina ordningsregler och stadgar tala om vad man
              anser om det här, att det förutsätts att man ska ställa upp och
              ta prov och att man om man inte gör det kanske får finna sig i
              att bli avstängd från att träna på ett visst ställe.
            </seg>
            <seg xml:id="i-2bbb51b7dcc9994c-0">
              Skälig misstanke det är ett problem som domstolarna alltid har.
              Jag som minister ska inte tala om vad som är skälig misstanke,
              för då hamnar jag naturligtvis i kallvattnet. Det är meningen
              att domstolarna ska utverka praxis utifrån de ibland väldigt tydliga
              anvisningar som riksdagen brukar ge i lagstiftningen.
            </seg>
            <seg xml:id="i-41d29684c417bf39-0">
              Det kan vara många olika typer av saker som gör att man fattar
              misstankar, alltifrån att folk beter sig på ett knepigt sätt,
              att man hör att det snackas om problem eller att man märker att
              några ungdomar helt plötsligt får en våldsam muskeltillväxt som
              inte motsvarar träningsinsatserna. Då kan man misstänka att något
              har hänt.
            </seg>
            <seg xml:id="i-417bc74be8531e16-0">
              Därmed är jag tillbaka till det jag hade med i den förra debatten:
              Jag tror på samarbete mellan polisen, andra myndigheter, företag
              och näringsliv. Jag tror att man ska sätta sig ned och prata med
              varandra om man misstänker att det finns ett omfattande missbruk.
              Om både polisen och andra aktörer misstänker att här pågår det
              en användning av den här typen av preparat kan man tillsammans
              slå sina kloka huvuden ihop, bestämma sig för en strategi och
              utverka något slags praxis som är rimlig utifrån de erfarenheter
              vi har. Då kan man också få mer gjort så att polisen inte blir
              överraskad. Man kanske också får veta av polisen vad det är man
              ska vara observant på. Jag tror att polisen skulle uppskatta den
              typen av samarbete, med idrottsrörelsen till exempel. Det här
              är ju en sorts knark. Åtminstone lockar det in en del ungdomar
              och andra på missbruk som förr eller senare leder till kriminalitet
              och annat elände.
            </seg>
          </u>
          <note type="speaker" xml:id="i-39d8c8ba8900f18c-0">
            Anf. 19 LARS LILJA (s):
          </note>
          <u who="lars_lilja_6d4148" xml:id="i-7b80c4dd48f3ef97-1">
            <seg xml:id="i-1d9698385c18f885-0">
              Herr talman! När det gäller den första frågan, angående de kommunala
              gymmen, tolkar jag justitieministerns svar som att det är samma
              regler och samma möjligheter för ett kommunalt gym som för andra
              att införa avtal om att stänga av personer från att träna om de
              vägrar att underkasta sig en dopningskontroll. I så fall tycker
              jag att det är jättebra. Det är faktiskt också en ändring jämfört
              med vad som gällt i de resonemang som jag har fört med ett antal
              kommunjurister i den här frågan. Är det klarlagt så är jag mycket
              nöjd.
            </seg>
            <seg xml:id="i-9aabd553c023fa38-0">
              Det är 2 kap. 6 § i regeringsformen som skyddar mot de här påtvingade
              kroppsliga ingreppen. Det är ju helt sant. Man diskuterar också
              Europarådets konvention om skydd för de mänskliga rättigheterna
              när det gäller dopningkontroller eftersom de till stora delar
              är integritetskränkande. Det handlar lite grann om påtvingade
              medicinska undersökningar och sådant. Det är liksom det som är
              problemet här.
            </seg>
            <seg xml:id="i-f518002a71596b29-0">
              Det jag ändå tycker är intressant och som komplicerar bilden
              är att tillhör jag en idrottsförening är jag skyldig att underkasta
              mig de här kontrollerna. Jag har inte skrivit på något papper,
              jag är bara medlem i den här föreningen alltså är jag skyldig
              att underkasta mig kontrollerna, oavsett om jag är amatör eller
              om jag är professionell idrottsman. Man säger att det finns ett
              speciellt regelverk för det där. Det finns genom Wada, World Anti-Doping
              Agency, Riksidrottsförbundets antidopningsgrupp och så vidare.
            </seg>
            <seg xml:id="i-e17aa6f1bbddf067-0">
              Det är dessutom så att man inom många yrkesgrupper kan göra drogtester.
              Arbetsgivare och fackliga organisationer har så att säga kommit
              överens om att det är okej. Det är det som i någon mening gör
              det här lite knepigt. En idrottsman har inte skrivit på några
              papper, ingenting, men där är det helt okej att göra de här testerna.
              Samtidigt säger vi att man inte får göra det även om den som tränar
              på ett gym ger ett medgivande att faktiskt vara beredd att underkasta
              sig de här testerna. Det här är naturligtvis lite knepigt.
            </seg>
            <seg xml:id="i-6b747b71156fb48d-0">
              Då brukar man säga att idrottsmännen ju har valt att vara med
              inom idrotten och att de då får vara beredda på att det är det
              här regelverket som gäller. Jag kan säga samma sak om dem som
              tränar på ett gym. De har faktiskt valt att gå dit. De har dessutom
              valt att skriva under en handling där de godkänner att man tar
              ett dopningstest.
            </seg>
            <seg xml:id="i-d3bf3b669b4250ad-0">
              Det här regelverket hänger inte riktigt ihop, tycker jag. Men
              jag känner igen diskussionen, och jag är väl medveten om problemet.
              Det är lite grann därför jag har ställt den här interpellationen,
              för jag skulle önska att man faktiskt skulle kunna komma lite
              längre.
            </seg>
            <seg xml:id="i-fb7a900792c91b09-0">
              Sedan delar jag justitieministerns uppfattning att det är oerhört
              viktigt med samarbete mellan idrottsrörelsen, polisen och gymmen.
              Det här är ett samarbete som förekommer på ett antal platser i
              Sverige. Bland annat i mitt hemlän Västerbotten förekommer det
              här samarbetet mellan gym, polis och idrottsrörelsens antidopningsverksamhet.
            </seg>
            <seg xml:id="i-0de974e77aeef95f-0">
              I Skåne har man utvecklat arbetet ännu längre. Där jobbar man
              just med det som jag hade en diskussion om, vad som är skälig
              misstanke. Där försöker man hitta en praxis. Man gör så att man
              går in på gymmen. Man är hemskt tydlig med vilka personer man
              är. Man har sitt legitimationskort och visar att här ska vi gå
              in och göra en dopningskontroll.
            </seg>
            <seg xml:id="i-076b0cbb8a717241-0">
              Sedan ser man, som jag sade tidigare, ett antal personer som
              ganska snabbt rafsar ihop sina träningskläder mitt under passet
              och snabbt glider ut ur träningslokalen, och där är polisen. Där
              försöker man få det till att bli en skälig misstanke, och på det
              sättet får man möjlighet att göra de här testerna.
            </seg>
            <seg xml:id="i-3b9ab835c651a025-0">
              Jag tycker att det är alldeles utmärkt, därför att vi måste hitta
              en praxis och någonting som talar om vad den skäliga misstanken
              är. En smitning från ett prov tycker jag borde vara ett alldeles
              utmärkt sätt att konstatera att det är skälig misstanke.
            </seg>
          </u>
          <note type="speaker" xml:id="i-b944818d600745c3-0">
            Anf. 20 Justitieminister BEATRICE ASK (m):
          </note>
          <u xml:id="i-547d28eeb19657dd-11" who="unknown">
            <seg xml:id="i-268fe271a3630aac-0">
              Herr talman! Egentligen är det så att det är samma grundläggande
              regler som gäller alla. Det som gäller inom Riksidrottsförbundet
              eller när man har gått med i en förening är att man styrs av de
              regler som gäller för den föreningen. Där finns det ofta stadgat
              hur man går till väga och vad som ska hända.
            </seg>
            <seg xml:id="i-271f31ff5682565a-0">
              Däremot får inte heller en idrottsförening använda sig av tvång.
              Om du är medlem i min boxningsförening och jag misstänker att
              du drogar dig får jag inte med våld tvinga dig till ett test.
              Däremot kan jag stänga av dig om du inte frivilligt ställer upp
              på det här. Det är ju så idrottsrörelsen och idrottsvärlden arbetar.
            </seg>
            <seg xml:id="i-5fe8011751155b93-0">
              Man har också utvecklat väldigt mycket av regelverk och rutiner
              för hur det här ska gå till. Det jag försökte säga i mitt svar
              var att gym naturligtvis kan arbeta på motsvarande sätt. De kan
              sätta upp ordentliga regelverk och ha rutiner för detta. Man får
              inte heller där ingripa med tvång. Men det är klart att om den
              här medlemmen på gymmet det är oftast medlemmar där också eller
              den som anlitar gymmet inte uppfyller reglerna och vägrar göra
              ett test får inte den personen vara där eller vara med i verksamheten.
            </seg>
            <seg xml:id="i-70ccc07e057d41e5-0">
              Däremot är det så att den enda som kan använda sig av tvång är
              polisen vid misstanke om att ett brott har begåtts. Det är ju
              därifrån det här resonemanget om skälig misstanke kommer.
            </seg>
            <seg xml:id="i-387b21080fae2fb6-0">
              Egentligen tycker jag att det är ganska enkelt. Det som är bekymmersamt
              är väl att det på många gym finns ett ganska svagt intresse för
              att ha den här typen av regler och arbeta mot dopning på ett aktivt
              sätt. Där uppmanar jag alla som vill göra något att faktiskt göra
              det till en konkurrensfördel att tala om att man är ett rent gym
              och att man sätter en ära i att ha en sådan kvalitetsmärkning.
              Det tvingar ju flera att komma med på vagnen. Det skulle underlätta
              för många andra. Då skiljer man ju ganska snabbt agnarna från
              vetet.
            </seg>
            <seg xml:id="i-e8f4f7c9cf7cf206-0">
              De flesta som börjar träna vill ju göra detta på ett ärligt sätt.
              Men sedan är detta väldigt frestande, i synnerhet om det är ganska
              vanligt. Vi kan se av statistiken att 1 procent av manliga ungdomar
              någon gång har testat anabola steroider och när det gäller gymbesökare
              är det uppe i 5 procent. Det är alltså hyfsat vanligt, och det
              är elände. Vi vet att inom vissa idrotter är det stora problem.
            </seg>
            <seg xml:id="i-4ab3fe1b43e47d37-0">
              Här finns det anledning att jobba mer och använda de regelverk
              som finns, men grundreglerna är faktiskt någorlunda enkla, åtminstone
              enligt de jurister som jag har haft att anlita. Jag utgår från
              att de faktiskt vet vad som ska gälla. Att det är så tydligt tycker
              jag ändå ingjuter visst mod. Man har faktiskt rätt att sätta upp
              regler och agera. Samtidigt är individen naturligtvis skyddad
              mot att tvångsmässigt bli utsatt för tester. Men då kan man också
              bli avstängd och hamna vid sidan av en trevlig och utvecklande
              verksamhet. Det där borde nog fler kommunala och privata gym börja
              arbeta utifrån.
            </seg>
          </u>
          <note type="speaker" xml:id="i-53af18a950ba09e5-0">
            Anf. 21 LARS LILJA (s):
          </note>
          <u who="lars_lilja_6d4148" xml:id="i-7b80c4dd48f3ef97-2">
            <seg xml:id="i-b047cb4c64b7afdf-0">
              Herr talman! Jag tycker att det är bra. Jag har fått många klargöranden
              här av sådant som inte har varit så tydligt när man har diskuterat
              med andra jurister.
            </seg>
            <seg xml:id="i-9e1a6fef746c8a22-0">
              Det är helt sant att man inte kan tvinga någon att genomgå ett
              dopningstest. Det som händer om du vägrar att genomgå ett dopningstest
              är att du straffas. Du får precis samma straff som om du har lämnat
              ett positivt prov. En vägran anses alltså lika grov som ett positivt
              dopningsprov. Det kan man naturligtvis ur juridiskt perspektiv
              diskutera. Brottet är egentligen inte bevisat, men man får i alla
              fall straffet. Det är det som är frågan, om och hur man i så fall
              skulle kunna hantera en vägran inom ett annat område, att man
              i princip skulle kunna bedöma det som ett positivt prov.
            </seg>
            <seg xml:id="i-60865f3c1c2a4e03-0">
              Jag känner mig nöjd med svaret. Jag tror att vi egentligen har
              samma uppfattning i den här frågan, att det är viktigt att vi
              arbetar mot dopning. Vi vet att många våldsbrott har begåtts av
              personer som använt anabola steroider. Vi vet att det är ett folkhälsoproblem.
              Vi vet att det delvis är ett problem inom idrotten, även om det
              är ganska litet där.
            </seg>
            <seg xml:id="i-067faa4fbb58017b-0">
              Jag har haft interpellationsdebatter både med idrottsministern
              och med folkhälsoministern just om dopningsfrågorna, och vi är
              hyfsat överens om att det är ett problem som vi måste lösa. Vi
              måste hjälpas åt i samhället. Jag tror att det vore bra om alla
              tre ministrarna vid något tillfälle ägnade en timme åt att resonera
              om det här problemet så att vi så att säga får en lösning som
              gör att vi tar rejäla krafttag och går framåt i den här frågan.
              Jag tror att det är viktigt för oss alla.
            </seg>
            <seg xml:id="i-dfcd9fa0f5298a8a-0">
              Jag tackar som sagt för svaret. Det har varit klargörande. Jag
              hoppas att ministrarna har tid att träffas någon timme till hösten
              och resonera om det här så att vi kan ta steg framåt i våra gemensamma
              målsättningar.
            </seg>
          </u>
          <note type="speaker" xml:id="i-d66b043d0470ed55-0">
            Anf. 22 Justitieminister BEATRICE ASK (m):
          </note>
          <u xml:id="i-547d28eeb19657dd-12" who="unknown">
            <seg xml:id="i-1b01682650e45ddb-0">
              Herr talman! Det är väldigt bra att frågan lyfts fram. Här finns,
              som sagt, inkörsporten till många problem. Vi ska också veta att
              personer som använder anabola steroider exempelvis i kombination
              med sprit många gånger kan bli riktigt galna. Det får väldiga
              effekter. Man blir mycket aggressiv och kan begå hemska brott,
              så också i ett brottsbekämpningsperspektiv finns det verkligen
              anledning att se allvarligt på sådant här. Det är klart att jag
              gärna diskuterar detta med mina kolleger.
            </seg>
            <seg xml:id="i-8dbd0ff2fac4f039-0">
              Jag tror att man just när det gäller gymmen och att förebygga
              att nya dras in i det hela ska använda de här regelverken. Det
              är tråkigt om det har varit oklart. Möjligen blev det lite lättare
              när jag tolkade vad som rättsligt gäller, av det enkla skälet
              att det är ganska enkelt.
            </seg>
            <seg xml:id="i-390fabdc5f8a1be6-0">
              När det gäller idrottens krav och den skillnad som Lars Lilja
              försöker peka på kan jag säga att det inte är fråga om en påföljd
              i straffrättslig mening. Den typen av åtgärder kan åstadkommas
              i avtal också på annat håll. Men för en påföljd i straffrättslig
              mening krävs det att polisen ingriper med tvång och allt sådant.
            </seg>
            <seg xml:id="i-4b745f2df26d0a8e-0">
              Som sagt: Den enkla sanningen är att man kan ha ordentliga regler
              mot dopning och kräva att folk testar sig. Gör man inte det kan
              man bli avstängd eller bli föremål för annan typ av åtgärder som
              följer. Om man är medlem i en förening eller har skrivit under
              ett papper eller om det konstaterats vilka regler som gäller i
              lokalen får man följa det. Det är någonting som vi kan arbeta
              utifrån.
            </seg>
            <seg xml:id="i-3bc102818138f133-0">
              Jag tackar så mycket för den här diskussionen. Jag lovar att
              jag ska prata med mina kolleger.
            </seg>
          </u>
          <note xml:id="i-a7faa3b6c83d7c31-2">
            Överläggningen var härmed avslutad.
          </note>
          <note xml:id="i-b1feced6fc37c98d-0">
            7 § Svar på interpellation 2008/09:542 om offentlig redovisning
            av ekonomiskt stöd till partierna
          </note>
          <note type="speaker" xml:id="i-800a3df0f7a2f2c7-0">
            Anf. 23 Justitieminister BEATRICE ASK (m):
          </note>
          <u xml:id="i-547d28eeb19657dd-13" who="unknown">
            <seg xml:id="i-2bdc2566fae88962-0">
              Herr talman! Eva-Lena Jansson har frågat integrations- och jämställdhetsministern
              om ministern avser att verka för att privatpersoners och organisationers
              ekonomiska stöd till politiska partier ska redovisas offentligt.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-1e16f3b404b2e130-0">
              Det finns för närvarande inte någon lagstiftning om offentlighet
              för partiernas och valkandidaternas intäkter. Bakgrunden till
              det är att partierna anses ha en så viktig och unik roll i vårt
              demokratiska samhälle att de inte ska vara föremål för kontroll
              eller inblandning från statsmakternas sida.
            </seg>
            <seg xml:id="i-5d124b05a5618910-0">
              Frågan om att skapa mer öppenhet kring partiers och valkandidaters
              intäkter har utretts av Utredningen om offentlighet för partiers
              och valkandidaters intäkter, som också lade fram ett förslag till
              lagstiftning på området (SOU 2004:22). Betänkandet remissbehandlades,
              och utfallet var blandat. Flera instanser ifrågasatte till exempel
              om förslaget var förenligt med regeringsformen. Det gällde bland
              annat förbudet mot åsiktsregistrering. Mot bakgrund av dessa invändningar
              är jag tveksam till en lagreglering av det slag som föreslogs
              i betänkandet.
            </seg>
            <seg xml:id="i-7751d66d04fb3baa-0">
              För att främja insyn och öppenhet har riksdagspartierna genom
              ömsesidiga överenskommelser på frivillig väg åstadkommit öppenhet
              för sina intäkter.
            </seg>
            <seg xml:id="i-1e31c19de398c469-0">
              Jag anser att den nuvarande ordningen med frivilliga överenskommelser
              mellan riksdagspartierna i allt väsentligt har fungerat väl.
            </seg>
          </u>
          <note type="speaker" xml:id="i-286dc287d256ef37-0">
            Anf. 24 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-0">
            <seg xml:id="i-e27099f7e535ad52-0">
              Herr talman! Jag vill tacka Beatrice Ask för svaret. Anledningen
              till att jag ställt interpellationen till Nyamko Sabuni är att
              hon också är demokratiminister. Jag antog att det när det gäller
              stöd till de politiska partierna var hon som skulle ha interpellationen.
            </seg>
            <seg xml:id="i-d0399e7574dac9f4-0">
              Stödet från stat och riksdag är, som sagt, den största inkomstkällan
              för partierna på riksnivå. Partistödet ger politiska partier möjlighet
              att arbeta långsiktigt utan att vara beroende av olika bidragsgivare.
              Men det finns också en möjlighet för privatpersoner att ge ekonomiskt
              stöd till politiska partier. I en rapport från arbetarrörelsens
              tankesmedja redovisas hur det privata ekonomiska stödet är fördelat
              på respektive parti.
            </seg>
            <seg xml:id="i-a2340d86f6948067-0">
              Rapporten visar bland annat att det borgerliga blocket får stöd
              från Svenskt Näringsliv som satsar mer på opinionsbildning än
              alla riksdagspartier tillsammans. Till exempel använde Svenskt
              Näringsliv 503 miljoner kronor, exklusive personalkostnader, i
              valkampanjen inför EMU-omröstningen. Valåret 2006 satsade organisationen
              nästan lika mycket för att få en regering som för arbetsgivarnas
              och näringslivets talan detta enligt rapporten Makten över debatten
              .
            </seg>
            <seg xml:id="i-a0305b22eeeb30c0-0">
              Detta är bakgrunden till min interpellation. För varje enskild
              medborgare är det naturligtvis viktigt att få reda på vem eller
              vilka som ger stora ekonomiska bidrag till politiska partier.
              En förutsättning för detta är att ekonomiska bidrag från privatpersoner
              och organisationer till partierna är offentliga. Detta med demokratiska
              val utgår från att medborgarna har insikt och kunskap samt möjlighet
              att kritiskt granska avsändaren av politiska budskap.
            </seg>
            <seg xml:id="i-602b19824019085a-0">
              Den här debatten har väckts vid ett antal tillfällen. Socialdemokraterna
              har i konstitutionsutskottet avlämnat ett särskilt yttrande när
              det gäller redovisningen av bidrag till partier. Vi socialdemokrater
              är ganska öppna med att vi har ett stöd från arbetarrörelsens
              andra gren, LO. Detta är en återkommande fråga. I samband med
              val dyker ofta frågan upp om att Socialdemokraterna får stöd från
              LO. Men det är inget kontroversiellt, utan det handlar om beslut
              fattade i demokratisk ordning.
            </seg>
            <seg xml:id="i-e0806c6656b0a64a-0">
              När det gäller om till exempel statliga bolag är med och finansierar
              så att vissa partier vinner ett riksdagsval vet jag inte riktigt
              om det är så klargjort från demokratisk synpunkt. I alla fall
              vet vi att Moderaterna år 2006 hade större intäkter per mandat
              än något annat parti. Vi vet också att det parti som nu är regeringsbärande
              är det parti som har den största insamlingen. Statsministern har
              till och med tackat enskilda givare för de stora bidrag som faktiskt,
              som man såg det, bidrog till valvinsten 2006.
            </seg>
            <seg xml:id="i-5a417adfaefb6735-0">
              Därför tycker jag att det är viktigt att igen ta upp diskussionen
              om hur man kan tydliggöra här om hur människor ska kunna veta
              vem som står bakom de olika partierna. Om skillnaden är så stor
              som redovisas i nämnda rapport är det ganska häpnadsväckande om
              man från de olika partierna inte är beredd att redovisa det. Vi
              socialdemokrater har sagt att varje bidrag över 20 000 kronor
              ska redovisas.
            </seg>
            <seg xml:id="i-f800fe9145caa181-0">
              I svaret hänvisar Beatrice Ask till en frivillig överenskommelse.
              Men vi var inte nöjda med den. Vi tyckte att det var viktigt att
              de stora bidragen redovisades.
            </seg>
            <seg xml:id="i-843fa6b44ec4bb75-0">
              I den rapport som jag hänvisat till redovisas bland annat sex
              stora insamlingsorganisationer som är Moderaterna närstående alla
              startade av, eller också ingår, Gunnar Hökmark som ju nu är EU-parlamentarikerkandidat.
              Det är klart att man funderar på hur mycket pengar som kommer
              in i den här valrörelsen.
            </seg>
            <seg xml:id="i-c856b11469afafdf-0">
              Det är viktigt att få detta mer förtydligat från regeringens
              representant. I svaret står det jag. Jag hoppas att regeringen
              har en uppfattning i frågan om det är bra eller dåligt för medborgarna
              att få reda på vilka som med stora penningbelopp står bakom de
              politiska partierna.
            </seg>
          </u>
          <note type="speaker" xml:id="i-abddb5435f226f4e-0">
            Anf. 25 Justitieminister BEATRICE ASK (m):
          </note>
          <u xml:id="i-547d28eeb19657dd-14" who="unknown">
            <seg xml:id="i-c71ddb1f0c0c11f5-0">
              Herr talman! Den debatt som vi nu för om stödet till partierna
              är viktig. Det råder ingen tvekan om att svenska riksdagspartier
              i högsta grad är beroende av det statliga partistödet. Det finns
              skäl för det, och det har varit en lång debatt också om detta.
            </seg>
            <seg xml:id="i-93e37e1bf5ad965a-0">
              När det gäller redovisningen av intäkter och annat finns det
              en överenskommelse mellan riksdagspartierna. Den har inte varit
              statisk över tiden, utan hela tiden pågår en diskussion om hur
              det ska se ut.
            </seg>
            <seg xml:id="i-335f36c55f0034d3-0">
              Problemet med redovisningen det tycker jag ändå måste sägas är
              ibland tolkningen av hur man definierar olika saker och hur man
              redovisar och räknar. Det gör att jämförelserna mellan de olika
              redovisningarna ibland blir besvärliga. Där finns det ett utvecklingsarbete
              att göra för partierna; det råder ingen tvekan om den saken.
            </seg>
            <seg xml:id="i-68952e5198541d4a-0">
              Rapporten från arbetarrörelsens tankesmedja är väldigt läsvärd
              av många olika skäl. Först och främst vill jag berätta att Svenskt
              Näringsliv över huvud taget inte ger något partistöd. Det som
              används som argumentation i rapporten är att Svenskt Näringsliv
              har ett opinionsbildande arbete. Inte minst under de senaste veckorna
              har man väl sett hur det används visavi de borgerliga partierna.
              Man gör ju inte annat än kritiserar både det ena och det andra,
              så att detta skulle vara ett slags stöd för borgerliga partier
              är bara nys. Varje intresseorganisation måste naturligtvis kunna
              bedriva ett opinionsbildande arbete.
            </seg>
            <seg xml:id="i-6946c39c0440f0ae-0">
              Däremot är det till exempel så att LO ger ett direkt finansiellt
              bidrag till den socialdemokratiska rörelsen; det är någonting
              annat. Dessutom detta redovisas inte ställer man upp med ombudsmän
              och frivilligarbetare. Wanja Lundby-Wedin har flera gånger berättat
              att tusentals människor arbetar i socialdemokratiska kampanjer.
              Vi kan naturligtvis räkna om det i hur mycket pengar detta ger.
            </seg>
            <seg xml:id="i-e8e5b58617942506-0">
              Det här är alltså lite rörigt. Men det är en väldig skillnad
              när det gäller just de här två delarna.
            </seg>
            <seg xml:id="i-95a323b55d7356ad-0">
              Det intressanta här och det som jag tycker är den principiellt
              viktiga frågan är om det är rimligt eller inte att en person,
              till exempel min mamma, kan lämna ett bidrag till ett politiskt
              parti utan att det partiet hänger ut henne. När man är damfrisörska
              i Sveg är det kanske inte så himla kul att det står i tidningen
              att 1 000 kronor har lämnats till Folkpartiet, till Centerpartiet
              eller till Socialdemokraterna. Jag tycker att det är en grundläggande
              rättighet. Det var också det remissinstanserna sade: Vi måste
              värna människors rätt att ha en politisk åsikt.
            </seg>
            <seg xml:id="i-cc2aeb3c901d2f46-0">
              Jag kan säga att en del av den insamlingsverksamhet som Moderaterna
              har faktiskt består av väldigt många vanliga medborgare som år
              ut och år in väljer att en gång i månaden skicka in 100 kronor,
              200 kronor eller något annat. Jag tycker att det är bra. Jag tycker
              att det är fantastiskt. Många kanske är i den situationen att
              de inte har tid eller ork att hjälpa till med eget frivilligt
              arbete, och de väljer därför att lägga någon krona på det här
              precis som en del lägger kollekt när de går till kyrkan på söndagarna.
              Jag tycker att den rättigheten är viktig att värna.
            </seg>
            <seg xml:id="i-a771d9c40f9894fa-0">
              Jag tycker också att det är rätt att det finns möjlighet för
              organisationer att ta emot anonyma bidrag om man får sådana. Det
              kan man diskutera, och det är någonting som diskuteras ska det
              vara tillåtet eller inte tillåtet? Jag tycker att man måste kunna
              göra det.
            </seg>
            <seg xml:id="i-d297e0aeedb41844-0">
              Däremot anser jag att partierna ska redovisa vilka inkomster
              de har och hur dessa ser ut, och det finns det ordningar för.
              Jag tycker alltså att det frivilliga fungerar någorlunda väl och
              att det kan utvecklas. Jag kommer naturligtvis att föra den diskussionen,
              men jag tycker att partierna ska vara överens om hur det ska se
              ut. Då tror jag också att vi får en öppen och bra redovisning
              utan att statsmakterna går in och petar i olika organisationers
              inre liv. Vi ska vara försiktiga med föreningsfriheten i det här
              landet.
            </seg>
          </u>
          <note type="speaker" xml:id="i-c34ecabbb15f193c-0">
            Anf. 26 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-1">
            <seg xml:id="i-0ea49b76d02038b6-0">
              Herr talman! Självklart ska vi vara försiktiga med föreningsfriheten.
              Framför allt ska vi värna den.
            </seg>
            <seg xml:id="i-8d91514f965c4988-0">
              Det jag har försökt beskriva är dock att om man har stora resurser
              från exempelvis organisationer eller stora insamlingsklubbar,
              som bidrar med många miljoner, är det ett sätt för flera organisationer
              att faktiskt trycka på i vissa frågor och också påverka.
            </seg>
            <seg xml:id="i-a769bc8819215d97-0">
              Att LO är med och bidrar till Socialdemokraterna är inte konstigt.
              LO vill precis som Socialdemokraterna värna svenska kollektivavtal
              på svensk arbetsmarknad. Frågan om vilka som ska sitta i Europa
              är jätteviktig för såväl LO som de olika fackförbunden, till exempel
              Byggnads. Därför tycker man att det är viktigt att engagera sig
              i facklig-politisk verksamhet, för att se till att de som stöder
              de fackliga rättigheterna både i Sverige och i Europa faktiskt
              är med och kan företräda de frågorna och de idealen. Därför kommer
              man att aktivt arbeta både ideellt och med de resurser man har
              valt att avsätta som har redovisats. Det är inget konstigt.
            </seg>
            <seg xml:id="i-f997d6a7c6bc53eb-0">
              Det jag nu ifrågasätter är att de organisationer som väljer att
              donera pengar till exempelvis Moderaternas Tornet inte redovisas
              över huvud taget. Då kan kombinationen av regeringsmakt, stora
              privata donationer, en press med borgerlig övervikt och resursstarka
              nätverk inom det svenska näringslivet leda till en maktkoncentration.
              Det är inte säkert att människor då känner att de vet varifrån
              pengarna kommer vem stöder vad, och vad ligger bakom de här frågorna?
            </seg>
            <seg xml:id="i-cdfa02c3091918c3-0">
              Jag tror nämligen att många människor som hörde Moderaternas
              budskap i valrörelsen 2006 att det ska löna sig att arbeta trodde
              att det handlade om en löneförhöjning. Jag tror inte att många
              väljare hade kunnat tro att ersättningarna för de sjuka och arbetslösa
              skulle sänkas och att man skulle höja skatten för pensionärer
              och arbetslösa i förhållande till dem som hade jobb. Jag tror
              inte att någon såg det sambandet. Hade man kunnat se kopplingen
              till vilka som stödde vilka organisationer kanske det hade blivit
              mycket tydligare vilka som låg bakom den här valrörelsen.
            </seg>
            <seg xml:id="i-0e40bcffaaf9f80f-0">
              Det påverkar alltså demokratin om en grupp har stora, betydande
              inkomster och detta spelar roll, till exempel i det här valet.
              Vi pratade om tv-reklam som inte är gratis. Radioreklam är inte
              heller gratis, och att annonsera i de stora kvällstidningarna
              kostar också stora resurser. Vi vet ju att några partier aldrig
              kommer att ha samma summor som de som har stora privata givare
              och många miljoner bakom sig.
            </seg>
            <seg xml:id="i-a37e72806f48d69a-0">
              Om man tittar på den här redovisningen från Arbetarrörelsens
              Tankesmedja ser man att insamlingsklubbarna ökade insamlingen
              till Moderaterna med 350 procent på ett år och att de alltså har
              mer pengar än de övriga partierna tillsammans. Det får ju effekter,
              och jag tror att människor kan vara nyfikna: Är det så att det
              företag som jag jobbar på, det stora multinationella företaget,
              är med och bidrar med pengar för att påverka mig? Det är klart
              att många människor frågar sig detta.
            </seg>
            <seg xml:id="i-052d2891c9aa0727-0">
              Vi Socialdemokrater tyckte att det var olyckligt att Moderaterna
              vägrade att offentliggöra identiteten på de stora donatorerna.
              Jag förstår att det finns en skiljelinje i de här frågorna, men
              jag redovisade också vad Socialdemokraterna sade i sitt särskilda
              yttrande, med hänvisning till den utredning som Beatrice Ask har
              pratat om tidigare. Jag tycker i alla fall att det är viktigt
              att människor känner till varifrån pengarna kommer. Socialdemokraterna
              har aldrig gjort någon hemlighet av att vi står fackföreningsrörelsen
              nära.
            </seg>
          </u>
          <note type="speaker" xml:id="i-b4a63802879c1e75-0">
            Anf. 27 Justitieminister BEATRICE ASK (m):
          </note>
          <u xml:id="i-547d28eeb19657dd-15" who="unknown">
            <seg xml:id="i-a09da1916f669e88-0">
              Herr talman! Nej, det är ingen hemlighet att Socialdemokraterna
              och fackföreningsrörelsen står varandra nära. Men man kan ändå
              ställa sig den grundläggande principiella frågan om det är rimligt
              att enskilda medlemmar i facket måste privatfinansiera en del
              av den socialdemokratiska valrörelsen. Det blir ju så. Man bör
              ju helst vara med i facket; det tycker i alla fall jag är viktigt
              även om många retar sig på det.
            </seg>
            <seg xml:id="i-2350e1321d29d16b-0">
              Jag vill rätta till en del av de påståenden som gjordes. Redan
              1975 eller 1976 beslöt Moderaterna det var Gösta Bohman som bestämde
              det att inte ta emot bidrag från juridiska personer. Det är inga
              företag som lämnar några pengar till Moderata samlingspartiet.
              Det har redovisats tydligt, så det är ingen hemlighet.
            </seg>
            <seg xml:id="i-0b6d6b173ed73d7d-0">
              Den rapport som här används som argument för bättre redovisning
              är bra i den meningen att de insamlingsverksamheter som beskrivs
              samtliga är insamlingsverksamheter riktade till enskilda medlemmar
              och medborgare. Man erbjuds en föreningsaktivitet eller någon
              annan typ av aktivitet mot att man är med för ett specifikt ändamål.
              Det finns en som inriktar sig på försvarspolitik där man diskuterar
              försvarsfrågor och också är med och bekostar den typen av verksamhet.
              Det finns också andra. Men det handlar bara om enskilda medborgare.
            </seg>
            <seg xml:id="i-7e76d7f6f158205c-0">
              Det som är principiellt intressant, den principiella frågan för
              riksdagen att fundera över, är om man som människa har rätt att
              vara anonym i förhållande till statsmakten när det gäller ens
              politiska uppfattning. Har jag rätt att skänka en slant till ett
              parti utan att det ska stå på Expressens löpsedel eller i någon
              redovisning? Jag tycker kanske att det är rimligt, och det tyckte
              också de flesta remissinstanserna. Det tycker jag är mycket viktigare
              att slå fast än mycket annat.
            </seg>
            <seg xml:id="i-c398aa37ef611d13-0">
              Sedan bör partier redovisa hur det ser ut, och det gör vi någorlunda
              bra. Vi kritiseras ibland i Sverige, men jag vill gärna säga att
              hos det internationella organ som granskar till exempel korruption
              i världen har Sverige legat etta de två senaste åren, om jag inte
              kommer ihåg fel, när det gäller att vara fri från den typen av
              problematik. Det är väldigt bra. Att vi har och arbetar med dessa
              frivilliga överenskommelser har alltså fyllt ett väldigt bra syfte.
            </seg>
            <seg xml:id="i-f2987f2720784d0a-0">
              Jag tycker att dessa frågor alltid ska diskuteras, och jag tycker
              att man har diskuterat dem i partierna. Jag tycker också att det
              är riktigt som vi haft det hittills: att inte ha statskontroll
              och regelverk som styr partiernas verksamhet utan i stället arbeta
              med överenskommelser. Jag tycker att det har fyllt ett bra syfte
              och fungerar någorlunda väl, även om det alltid finns mer att
              önska.
            </seg>
            <seg xml:id="i-60eac74f61d10393-0">
              Jag värjer mig också mot osanna påståenden. Svenskt Näringsliv
              är en intresseorganisation som bedriver opinionsbildning, men
              denna är inte riktad mot partierna. De har inte gett oss en krona,
              och mig veterligt inte något annat borgerligt parti heller.
            </seg>
            <seg xml:id="i-48feb0aeb846d543-0">
              Sedan vill jag bara säga att den här rapporten är fantastisk;
              jag är nämligen också med. De har gjort något slags diagram över
              vem som har kontakt med vem, och där har jag kontakt med både
              väldigt många och väldigt få. De har glömt bort många vänner och
              bekanta. Sverige är ju ett litet land. Till exempel H. G. Wessberg
              anses jag inte känna det är klart att det är svårt för mig att
              inte känna en statssekreterare i Statsrådsberedningen. Anders
              Hall, som är stabschef hos mig och med mig här i dag, finns också
              med i diagrammet. Han har många besynnerliga bekanta, varav en
              del som han inte känner. Dessutom anses det märkligt att han har
              jobbat i näringslivet under en period av sitt liv. Det är väldigt
              många människor som har jobbat runt om i företag. Jag har svårt
              att begripa hur man kan få det till en diskussion om huruvida
              det går att lita på partierna eller inte och blanda ihop det med
              frågan om ekonomisk redovisning och stöd från näringslivet.
            </seg>
            <seg xml:id="i-882a6fd4f4aaa350-0">
              Det finns ingen direktgivarverksamhet från Svenskt Näringsliv
              eller från företag till Moderaterna, och jag tror inte att det
              finns det till något annat parti heller. Det finns en insamlingsverksamhet.
              Tyvärr ger den inte så mycket pengar som jag skulle önska. Jag
              tycker nämligen att det är bra när enskilda människor själva betalar
              för det de tycker är viktigt.
            </seg>
          </u>
          <note type="speaker" xml:id="i-dabd2cf922eaf599-0">
            Anf. 28 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-2">
            <seg xml:id="i-8b40899adbc564f8-0">
              Herr talman! Det var ett intressant inlägg från justitieministern.
              Jag förstår att du var lite hedrad av att vara med i rapporten,
              även om jag inser att den inte var fullständig när det gäller
              ditt kontaktnät. Alla rapporter är inte alltid fullständiga.
            </seg>
            <seg xml:id="i-1d4ae41cdf2fc2ba-0">
              Det jag har försökt redovisa är att man slår hål på myten om
              samarbetet mellan fackföreningsrörelsen och Socialdemokraterna,
              att det är den organisationen som inbringar mest pengar till partiet
              vid sidan av det partistöd man får från staten. Så är inte fallet,
              och det syns i den här rapporten. Moderaterna har stora ekonomiska
              resurser, och man har en stor insamlingsverksamhet.
            </seg>
            <seg xml:id="i-87e6f0733aaabb54-0">
              Sedan ska man inte glömma bort att det är opinionsbildande som
              Svenskt Näringsliv ägnar sig åt. När man till exempel drog Lavalfrågan
              till EG-domstolen i Bryssel påverkade det och ledde till att svensk
              lagstiftning nu ska förändras och även EU-lagstiftning när det
              gäller utstationeringsdirektivet. Det är inte att räkna bort.
              Det är klart att det påverkar det politiska samtalet om man vet
              att det finns en organisation som har lagt in ett antal hundra
              miljoner i opinionsbildande verksamhet på att motverka löntagarnas
              insyn och stärka arbetsgivarnas ställning på arbetsmarknaden.
              Det är likalydande i den politik som Moderaterna för. Man vet
              dessutom att vd:n är tidigare moderat statssekreterare.
            </seg>
            <seg xml:id="i-35912b0c170d2394-0">
              Det är möjligt att Svenskt Näringsliv inte har gett några pengar,
              men det vet jag inte. Jag vet inte var de här hemliga insamlingsklubbarna
              har fått sina pengar från. Det är det jag har försökt föra en
              debatt om, men jag inser, herr talman, att justitieministern och
              jag inte kommer mycket längre i den här frågan, så jag tackar
              för mig i den här debatten.
            </seg>
          </u>
          <note type="speaker" xml:id="i-5d3a5d51111e1a52-0">
            Anf. 29 Justitieminister BEATRICE ASK (m):
          </note>
          <u xml:id="i-547d28eeb19657dd-16" who="unknown">
            <seg xml:id="i-dd94ef0bd78e1afa-0">
              Herr talman! Tack för diskussionen! Jag måste säga att jag tycker
              att interpellanten blandar ihop två frågor. Den ena frågan gäller
              bidrag från företag och organisationer till partier. Där är det
              så att Svenskt Näringsliv inte ger något bidrag, men Socialdemokraterna
              får ett öppet bidrag, som man berättar, från fackföreningsrörelsen.
              Den typen av bidrag ger naturligtvis något mervärde för de organisationer
              som ger sådant bidrag. Det är då inte så märkligt att LO:s ordförande
              sitter i Socialdemokraternas verkställande utskott eller att Hans
              Karlsson, tidigare arbetsmarknadsminister, har en mångårig bakgrund
              inom LO och så vidare. Man får väl ändå utgå från att det ställs
              tydliga krav på en del av direktiven inom EU och annat som rör
              arbetsrätt. Det ligger i sakens natur.
            </seg>
            <seg xml:id="i-6ad80d3cef09cd70-0">
              En diskussion som man alltid måste föra är: På vilket sätt påverkar
              den här typen av bidrag olika organisationer? Där kan jag konstatera
              att vi inte tar emot sådana bidrag. Det har gällt sedan Gösta
              Bohman 1975 eller 1976 sade detta, vilket många tyckte var sorgligt.
              I den här rapporten räknar man hur mycket pengar partierna får
              per mandat. När man tittar på valår och ser hur risigt det hade
              gått för Moderaterna inser man att det inte är så konstigt att
              de hade fått ihop rätt mycket pengar per mandat. Det beror på
              hur man räknar.
            </seg>
            <seg xml:id="i-455d97e5cd54e5ff-0">
              Det är den ena frågan.
            </seg>
            <seg xml:id="i-85bda9fa1038f0bc-0">
              Den andra frågan, som interpellanten flyr lite ifrån, är valhemlighet,
              om man har rätt att bidra och på vilket sätt. Det som jag ändå
              tycker är grundläggande är att man som medborgare på alla sätt
              ska vara fri från att redovisa sin politiska ståndpunkt, men man
              ska ändå kunna bidra till en verksamhet som man tycker är viktig
              också för demokratin. Då kan man vara med i en insamlingsverksamhet.
              Det är lika fint som att köpa lotter i postnummerlotteriet, som
              Socialdemokraterna får en del pengar ifrån, och andra stora lotterier
              som ger fantastiska intäkter. Någon sådan verksamhet har inte
              vi.
            </seg>
          </u>
          <note xml:id="i-a7faa3b6c83d7c31-3">
            Överläggningen var härmed avslutad.
          </note>
          <note xml:id="i-7bfb4ad1fd357138-0">
            8 § Svar på interpellation 2008/09:555 om hatbrott
          </note>
          <note type="speaker" xml:id="i-ca9d1eb4bd0a97d7-0">
            Anf. 30 Justitieminister BEATRICE ASK (m):
          </note>
          <u xml:id="i-547d28eeb19657dd-17" who="unknown">
            <seg xml:id="i-1f07cf1dc392361e-0">
              Herr talman! Eva-Lena Jansson har frågat mig om jag avser att
              vidta åtgärder så att hatbrotten återigen ska bli ett prioriterat
              område för polis och åklagare.
            </seg>
            <seg xml:id="i-afa3393824185cba-0">
              Hatbrotten är prioriterade både av regeringen och inom rättsväsendet.
              En viktig förutsättning för att polisen ska kunna bekämpa hatbrott
              är att det inom polisorganisationen finns goda kunskaper om denna
              typ av brottslighet. Av den anledningen fick Rikspolisstyrelsen
              och Åklagarmyndigheten i 2007 års regleringsbrev i uppdrag att
              säkerställa att hatbrottsmotiv identifieras och utreds så tidigt
              som möjligt vid utredningar om brott där det kan finnas ett sådant
              motiv.
            </seg>
            <seg xml:id="i-ec242a36ebdfdf8b-0">
              Uppdraget har redovisats i samband med årsredovisningarna för
              2007. Av redovisningen framgår bland annat att Rikspolisstyrelsen
              och Åklagarmyndigheten under året har bedrivit ett aktivt arbete
              med att vidareutbilda personalen i hanteringen av hatbrott. Alla
              som går Åklagarmyndighetens grundutbildning för åklagare får utbildning
              om hatbrott. Alla blivande poliser utbildas också om hatbrott
              vid polisutbildningen.
            </seg>
            <seg xml:id="i-2f5a2a1fc5c29bf9-0">
              Att myndigheterna har redovisat uppdragen i regleringsbreven
              innebär inte att hatbrotten därefter är nedprioriterade. Inte
              minst visar alla de åtgärder som vidtas i arbetet mot hatbrott
              på att frågan har fortsatt hög prioritet. Flera polismyndigheter
              har genomfört särskilda utbildningsinsatser för personalen. Vid
              exempelvis Polismyndigheten i Helsingforss län har över 5 000
              av de anställda genomgått en interaktiv hatbrottsutbildning under
              2008. Polismyndigheterna har också vidtagit ett antal brottsförebyggande
              åtgärder och utarbetat strategier speciellt riktade mot hatbrott.
              Flera polismyndigheter har särskilt utsedda hatbrottsutredare
              vilka i allmänhet är placerade vid länskriminalavdelningen. Även
              polismyndigheternas brottsoffersamordnare är viktiga aktörer i
              samband med hatbrottsutredningar. Ett framgångsrikt lokalt arbete
              mot hatbrott förutsätter även god samverkan med andra myndigheter,
              skolor, företag och organisationer.
            </seg>
            <seg xml:id="i-99503887c079bb4d-0">
              Inom Åklagarmyndigheten finns det särskilt utsedda åklagare som
              hanterar hatbrottsärenden. Myndigheten arbetar också fortlöpande
              med att följa och utveckla hanteringen av hatbrott. Exempel på
              detta är att myndigheten under 2008 reviderade en promemoria om
              hets mot folkgrupp mot bakgrund av nya domar i Högsta domstolen.
              Under 2009 planerar myndigheten att uppdatera en rättfallssamling
              från 2007 som gäller hatbrott i stort. Promemoriorna bidrar till
              en ännu mer enhetlig praxis och är ett stöd i åklagarkamrarnas
              fortsatta arbete inom området.
            </seg>
            <seg xml:id="i-40a2741f3b795db5-0">
              Inom ramen för Rådet för rättsväsendets informationsförsörjning,
              där bland annat Rikspolisstyrelsen, Åklagarmyndigheten och Domstolsverket
              ingår, pågår ett utvecklingsarbete som syftar till att förenkla
              informationsutbytet inom rättsväsendet. Genom det förenklade informationsutbytet
              kommer även information om hatbrottsmotiv enklare att uppmärksammas
              och spridas i hela rättskedjan. Regeringen anser det angeläget
              att detta arbete fortskrider med hög prioritet och har beslutat
              att ordförandeskapet i Rådet för rättsväsendets informationsförsörjning
              övergår till Justitiedepartementet.
            </seg>
            <seg xml:id="i-52eb9f6e12db9900-0">
              Jag vill avslutningsvis understryka att ökningen av antalet anmälda
              brott med hatbrottsmotiv framför allt bedöms bero på att kompetensen
              om hatbrott inom rättsväsendet har ökat genom de åtgärder jag
              har beskrivit.
            </seg>
          </u>
          <note type="speaker" xml:id="i-9b7c4044cf25cadc-0">
            Anf. 31 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-3">
            <seg xml:id="i-59977a0568ef2b48-0">
              Herr talman! Tack för svaret, justitieministern! Bakgrunden till
              den fråga jag ställde är att regeringen i 2008 års regleringsbrev
              tog bort hatbrott som ett särskilt prioriterat område. Man redovisar
              att antalet hatbrott har ökat. 3 500 hatbrott anmäldes 2007, och
              det är en ökning med ca 500 brott sedan 2004. Det kan ligga en
              förklaring i det justitieministern säger om att kunskapen hos
              polisen gör att fler går till åtal som hatbrott. Det vet jag inte
              så mycket om.
            </seg>
            <seg xml:id="i-9d86ac5c1023a5e8-0">
              Det vi däremot vet är det som jag fick en tydlig beskrivning
              av när jag var på konstutställningen In Hate We Trust , gjord
              av Elisabeth Ohlson Wallin, med foton föreställande olika typer
              av hatbrott som ägt rum i Sverige, bland annat mord och mycket
              grova misshandelsfall. De åhörare som jag träffade beskrev att
              hatbrott var återkommande. En del tordes inte ens anmäla att de
              blivit utsatta.
            </seg>
            <seg xml:id="i-826d9ccb45197ce6-0">
              Det vi ser är att det här inte ökar bara i Sverige utan i hela
              Europa. Ett sådant tydligt exempel är när RFSL:s ordförande blev
              misshandlad i samband med en Prideaktivitet. Vi kommer att ha
              Pride till sommaren igen i Sverige, i Helsingfors, och förmodligen
              kommer det dessvärre att inträffa den här typen av brott. Det
              är brott som vi ser extra allvarligt på från lagstiftarnas sida.
            </seg>
            <seg xml:id="i-73369a4fa4f0ed2e-0">
              Jag tycker att det är bra att man kan redovisa att utbildningarna
              fortfarande finns kvar, även om jag inte sett att dessa utbildningar
              ligger kvar som block i polisutbildningen. De ska tydligen vara
              inbakade i den ordinarie utbildningen.
            </seg>
            <seg xml:id="i-b0b8294f2931a63d-0">
              Det jag har ställt en fråga om tidigare är att vi har poliser
              som är utbildade före 2001 som inte har fått den automatiska hatbrottsutbildningen.
              Som jag tidigare lyft fram är det viktigt att poliser som har
              varit i tjänst länge får en kompetensutveckling.
            </seg>
            <seg xml:id="i-fa9ae529e5925f46-0">
              Det finns en redovisning av att det är flera som har genomgått
              en interaktiv hatbrottsutbildning under 2008, men redovisningen
              gäller Helsingforss län. Och även om Helsingforss län är stort
              och bra på många sätt och vis är ju Sverige lite större. Det finns
              flera poliser som skulle vara i behov av att få den utbildningen.
              Jag skulle vilja veta vad justitieministern gör för att det ska
              bli en prioriterad fråga när det gäller poliser och åklagare även
              utanför Helsingforss län, för i svaret pekar justitieministern
              specifikt på Helsingforss län.
            </seg>
            <seg xml:id="i-dcef69e62a528f83-0">
              Vi vet att det kan vara svårare för både personer med annan etnisk
              bakgrund och HBT-personer att befinna sig på en mindre ort. Om
              man då dessutom har ett polisväsen som inte har den här kompetensen
              blir det extra svårt.
            </seg>
            <seg xml:id="i-89f618551b526ebe-0">
              Herr talman! Jag skulle gärna vilja veta lite mer från justitieministern
              vad hon gör för de poliser som utbildats före 2001 och inte har
              den utbildningen.
            </seg>
          </u>
          <note type="speaker" xml:id="i-d3795fca100284cf-0">
            Anf. 32 Justitieminister BEATRICE ASK (m):
          </note>
          <u xml:id="i-547d28eeb19657dd-18" who="unknown">
            <seg xml:id="i-8d081695e3636d72-0">
              Herr talman! Det genomförs åtgärder av lite olika slag runt om
              på myndigheterna. Att jag nämnde Helsingfors var därför att det
              där är väldigt många och att man ligger väldigt långt framme.
            </seg>
            <seg xml:id="i-3401893bb2e8cb7d-0">
              Den interaktiva utbildningen är naturligtvis alldeles utmärkt,
              för det gör att alla kan vara med och att man kan öka omfattningen
              av den.
            </seg>
            <seg xml:id="i-bbfbd42981b74a32-0">
              Det vi har haft nyligen i hela Polissverige är det värdegrundsarbete
              som är oerhört centralt. Hatbrott begås ju delvis på grund av
              fördomar visavi homosexuella och personer med annan sexuell läggning,
              men det handlar också om brott som har rasistiska motiv och en
              del andra. Det handlar i grunden om att ha kunskaper om vilken
              värdegrund man står på och varför. Jag tycker att det är fantastiskt
              att polismyndigheten har haft många tusen som har gått igenom
              denna utbildning. En del har suckat och tyckt att det är självklarheter,
              men jag tycker att det är en väldigt bra grund.
            </seg>
            <seg xml:id="i-a131fff0f88a02b2-0">
              Polismyndigheten i Värmland har haft en dagsutbildning för all
              personal. I Västmanland har man haft andra typer av utbildningar
              om initiala utredningsåtgärder, hur man ska ställa frågor etcetera.
              I Östergötland har förundersökningsledare och all personal som
              arbetar med att ta emot anmälningar fått en särskild utbildning
              om hatbrott i form av föreläsningar. I Skåne har man också haft
              en stor utbildningsdag. Det ser alltså lite olika ut.
            </seg>
            <seg xml:id="i-0e38594f9ba3c376-0">
              Det som jag tycker är viktigt att efterfråga från regeringshåll
              är samtal och att beskriva och dela med sig av de olika exemplen
              så att man får ett intresse, för den här typen av fortbildning
              och kompetens behövs, framför allt för dem som kanske inte har
              varit i kontakt med de här brotten tidigare. Det finns också en
              efterfrågan på den här typen av kunskap.
            </seg>
            <seg xml:id="i-80cb8823a36601a3-0">
              Jag tycker ändå att det här går framåt, och det genomförs väldigt
              många olika åtgärder som är viktiga. Sedan följer vi upp och försöker
              se hur väl man lyckas lagföra och vad som är underlagen i olika
              ärenden där det kan finnas hatbrottsmotiv. Jag tror att det är
              så, som Eva-Lena Jansson beskriver, att det fortfarande finns
              ett stort mörkertal, därför att människor inte riktigt vågar eller
              orkar ta upp att det kan finnas ett annat motiv för att ett brott
              har begåtts än det som man kanske från första stund ser. Det tror
              jag att vi måste arbeta mycket med.
            </seg>
            <seg xml:id="i-bffe890dc808adfc-0">
              Sedan finns det en tendens till att den här typen av brottslighet
              ökar. Delvis kan det bero på det är den tolkning som har gjorts
              i Sverige att myndigheten har blivit duktigare på att få människor
              att känna trygghet nog att berätta om de här sakerna. Men, som
              påpekades, ser vi över Europa märker vi att den här typen av brottslighet
              bekämpas med olika åtgärder. Här är polisarbetet på europeisk
              nivå viktigt. Här är det viktigt att använda EU-kanalerna. Det
              är faktiskt glädjande att det även i medlemsstater där det finns
              problem med detta också finns motkrafter, och där diskuteras hatbrott.
              Det har mer än en gång varit diskussioner uppe med ministerkolleger
              om hur det här ser ut, och man vänder sig mot främlingsfientlighet
              och annat i dag.
            </seg>
            <seg xml:id="i-797cc6857789e29f-0">
              Här har vi anledning att driva på och se positivt, men jag tror
              att vi har mycket kvar att göra. Som sagt, här hemma är det också
              mycket som återstår. Men det är inte så att detta är nedprioriterat.
            </seg>
            <seg xml:id="i-27b33789418c16b2-0">
              Skälet till att det inte fanns med i 2008 års riktlinjer till
              polismyndigheten var att vi gjorde en allmän städning. Vi fick
              kritik från Riksrevisionen för ett antal år sedan eller rättare
              sagt den förra regeringen för att allting prioriterades. Till
              slut kan ju myndigheter och poliser själva bestämma vad de tycker
              är viktigt, så vi har dragit ned väldigt mycket. Det betyder inte
              att det som inte står på listan är oviktigt, men vi har dragit
              ned, och då kom det här med. Det är våldsbrott, våld mot person
              och mängdbrott som har prioriterats. Det är väl skälet till att
              det ser ut som det gör. Men vi har krävt redovisningar.
            </seg>
          </u>
          <note type="speaker" xml:id="i-ea8876334420da75-0">
            Anf. 33 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-4">
            <seg xml:id="i-a34e76cb41d77ead-0">
              Herr talman! När saker försvinner ur ett regleringsbrev tror
              jag att myndigheten kan uppfatta det som att frågan inte längre
              är av särskild vikt och särskilt prioriterad.
            </seg>
            <seg xml:id="i-acb7404ed670dc14-0">
              Nu fick jag åter en beskrivning lite generellt av vad som händer
              runt om i landet. Men det jag frågade om tidigare är alla de som
              blev poliser innan det blev ett obligatorium att genomgå hatbrottsutbildningen.
              Jag tycker att det borde vara obligatoriskt som polis att ha den
              kunskapen, för annars ser man inte sammanhanget i vissa brott.
            </seg>
            <seg xml:id="i-bc8b257853d865c1-0">
              Vi hade ett ganska otäckt fall av mord, och man var orolig för
              att det hade skett tidigare mord eller misshandel. En man dödade
              en homosexuell man. Det var uppenbart en hatbrottsbakgrund till
              brottet. Han mördade en man just därför att mannen var homosexuell.
            </seg>
            <seg xml:id="i-b286ca6756bb115b-0">
              Det här är en sådan fråga där vi tydligt måste trycka på att
              alla poliser och åklagare måste ha en kunskap. Har man bestämt
              sig för att hatbrott är ett särskilt allvarligt brott, att brott
              begås mot en person beroende på att personen kommer från ett annat
              land, har en annan religiös tro eller en annan sexuell läggning,
              är det jätteviktigt att visa det tydligt. Om poliser och åklagare
              runt om i Sverige inte har den kompetensen kan det få allvarliga
              konsekvenser. Vi har sett att hatbrott inte bara drabbar HBT-personer.
              Till exempel har den judiska gruppen redovisat att man flera gånger
              blivit utsatt för olika typer av allvarliga hot men också misshandel
              utifrån att det funnits organisationer som har haft en annan politisk
              uppfattning. Det är jätteallvarligt, tycker jag. Jag uppfattar
              att Beatrice Ask tar lika allvarligt på det här som jag, men signalen
              när man tar bort det här som ett särskilt prioriterat område kan
              ha blivit precis den omvända.
            </seg>
            <seg xml:id="i-ecce4bd641a81e97-0">
              Det som jag också pekade på i min interpellation är att vi har
              fått signaler och nästan dagliga rapporter om hur svenskt rättsväsen
              saknar nödvändiga resurser, som man uttryckt det, dels för att
              klara upp olika typer av brott, dels för en effektiv brottsbekämpning.
              Man säger att man får ställa in åtal och att polisen inte kan
              komma ut. Jag hörde om någon som förra veckan försökte göra en
              polisanmälan och satt 30 minuter i telefonkö för att kunna göra
              det. Det är jätteallvarligt om en person som har försökt att göra
              en anmälan om hatbrott känner att nej, det här kommer att bli
              så obehagligt, så jag struntar i det eftersom jag nu inte ens
              kom fram.
            </seg>
            <seg xml:id="i-f456106d0af8eec2-0">
              Än en gång: Kommer justitieministern att se till att samtliga
              poliser och åklagare i Sverige som inte har genomgått en hatbrottsutbildning
              kan få det?
            </seg>
          </u>
          <note type="speaker" xml:id="i-67f561461c4120a6-0">
            Anf. 34 Justitieminister BEATRICE ASK (m):
          </note>
          <u xml:id="i-547d28eeb19657dd-19" who="unknown">
            <seg xml:id="i-bd85cc6f1237b745-0">
              Herr talman! Jag tycker ändå att jag hade en viss struktur i
              min redovisning av vad som faktiskt har gjorts och görs på det
              här området. Vi har särskilt utbildade poliser på många håll,
              och det pågår en hel del utbildningsverksamhet. Det finns särskilda
              åklagare som särskilt arbetar med den här typen av frågor. Det
              pågår en metodutveckling. Detta är ändå väsentliga saker.
            </seg>
            <seg xml:id="i-432c15af2958be5d-0">
              Det är naturligtvis så att olika sätt att agera på från regeringshåll
              ger signaler, och regleringsbrev är en sådan sak. Det är möjligt
              att någon kan upptäcka om en typ av brott inte finns på en kortare
              lista över vilka brott som man tycker är särskilt viktiga. Vi
              nämner ju inte heller mord, men det är väl ingen som tror att
              vi inte tycker att polisen ska bekämpa mord. Det ingår väl möjligen
              under våldsbrott, men alla mord är ju i alla fall inte en följd
              av den typ av gatuvåld och annat som de flesta reflekterar över.
            </seg>
            <seg xml:id="i-4cded89b7ee97033-0">
              Det är alltså väldigt mycket som ändå är prioriterat, men som
              regering och som minister kan man ju på många andra sätt skicka
              signaler om hur allvarligt man ser på det hela. Jag tycker också
              att det är väldigt bra att många polisledningar lyfter fram poliser
              som arbetar med den här verksamheten.
            </seg>
            <seg xml:id="i-8fcaa13af16730d2-0">
              På Svenska hjältar-galan fick Helsingforsspolisens hatbrottsjour
              ett särskilt hederspris, om jag inte minns fel, som utdelades
              av länspolismästaren i Helsingfors, till exempel. Det finns massor
              av sådana här exempel. Det är utmärkta signaler till människor
              som arbetar i rättsväsendet om vad som är viktigt, vad som uppskattas
              och hur allvarligt man ser på saker och ting. Det görs alltså
              olika saker, vi synliggör det och vi ska fortsätta göra det.
            </seg>
            <seg xml:id="i-165202fc938b391a-0">
              Det är ändå glädjande, vilket det finns anledning att påpeka
              efter det senaste inlägget, att personuppklaringen generellt har
              blivit bättre. Vi får i dag en ordentlig uppklaring i ungefär
              15 000 fler brott, vilket är bra med tanke på att antalet brott
              ökar.
            </seg>
            <seg xml:id="i-264a0e9de5554c72-0">
              Dessa frågor är dock mycket komplicerade. Då är det centralt
              att våra myndigheter ägnar sig åt metodutveckling och försöker
              hitta sätt att arbeta på när det gäller bemötande, anmälan och
              arbetet med själva frågorna om att leda i bevis att det är ett
              hatbrott. Det innebär nämligen att påföljdsbedömningen blir något
              annorlunda. Där har vi en del kvar att göra; det är jag den första
              att erkänna.
            </seg>
            <seg xml:id="i-940a8890942c380c-0">
              Frågorna är som sagt viktiga. Jag är glad över att interpellanten
              känner att vi har samma ambition. Jag tror att vi på olika sätt
              kan hjälpas åt att hitta ytterligare sätt att försöka få den här
              verksamheten bättre.
            </seg>
            <seg xml:id="i-e460148452fa00c8-0">
              Jag vill påminna om att Sverige, som tar frågorna på stort allvar
              och har kommit en bit på väg, kommer att ta med dessa frågor i
              diskussioner med kolleger i andra länder. Det är förfärligt hur
              det ser ut med attityden, både till personer som har invandrat
              och till personer med annan sexuell läggning. På en del håll i
              världen är det inte lätt att tillhöra en minoritet. Så kan det
              vara här hemma ibland också. Vi kan dock bidra med regelverk och
              erfarenheter av vad man kan göra för att åstadkomma en förändring,
              och det ska vi göra.
            </seg>
          </u>
          <note type="speaker" xml:id="i-704ff4b107898d23-0">
            Anf. 35 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-5">
            <seg xml:id="i-d0d0b1c7eae05d3b-0">
              Herr talman! Jag ställde egentligen en specifik fråga. Den gällde
              om det ska bli obligatoriskt att genomgå en hatbrottsutbildning
              för de poliser som fick sin utbildning före 2001 och inte fick
              en sådan. Även om man har genomfört ganska stora utbildningsinsatser
              vet vi att det fortfarande finns poliser som inte har denna kompetens.
              Det kan vara nog så viktigt för det brottsoffer som behöver möta
              en polis som inte har denna kompetens och ändå har att kämpa med
              fördomar.
            </seg>
            <seg xml:id="i-996af03d888692d8-0">
              Beatrice Ask nämnde Helsingforsspolisens hatbrottsjour. Den kommer
              att bli föremål för en egen interpellationsdebatt, så jag ska
              inte dra in den. Den har dock varit bra och uppskattad. Vi får
              se hur det går med dess framtid.
            </seg>
            <seg xml:id="i-ef4a9b1b39148676-0">
              Jag hoppas att regeringen kommer att lyfta fram denna fråga i
              EU när det gäller mänskliga rättigheter. Precis som justitieministern
              sade ser vi att dessa frågor knappast är på frammarsch i Europa,
              snarare tvärtom. Stora främlingsfientliga partier har gått framåt
              och homofobin ökar i hela Europa. Dessa frågor är därför viktiga.
            </seg>
            <seg xml:id="i-3164d9632a1dd3df-0">
              Jag tog också upp att det svenska rättsväsendet, som jag uppfattar
              det, saknar nödvändiga resurser. Det nämnde inte Beatrice Ask,
              men min bild är att det svenska rättsväsendet har haft problem.
              Man har fått lite tillskott hos åklagaren, men man saknar fortfarande
              pengar.
            </seg>
            <seg xml:id="i-4d6112f75dab48a7-0">
              Vi är överens om att frågorna om hatbrott måste prioriteras.
              Frågan är bara hur.
            </seg>
          </u>
          <note type="speaker" xml:id="i-6dd179a80ceac0d3-0">
            Anf. 36 Justitieminister BEATRICE ASK (m):
          </note>
          <u xml:id="i-547d28eeb19657dd-20" who="unknown">
            <seg xml:id="i-b30c9e4240b6521d-0">
              Herr talman! När det gäller resurser kommer ingen myndighet någonsin
              att vara helt nöjd.
            </seg>
            <seg xml:id="i-8c640388dad5da18-0">
              Vad gäller just hatbrott vill jag säga: Skyll inte på pengarna!
              Det handlar mycket om att vilja se och att ha metoder och arbetssätt
              för att synliggöra dessa brott. Dessa brott finns redan och har
              funnits länge. Det är inte en fråga om resurser utan om vilja.
              Dessa brott prioriteras inte ned; de kommer aldrig till eftersom
              man inte har tillräcklig kunskap på en del håll.
            </seg>
            <seg xml:id="i-6c2b253e18fc9461-0">
              Nästa konkreta fråga löd: Kan ministern lova att alla som inte
              har fått sådan här utbildning ska få det? Nej, det kan jag inte
              eftersom vi varken har program eller budget för att alla ska få
              en viss sorts utbildning. Det mesta av fortbildningsverksamheten
              ligger ute på myndigheterna.
            </seg>
            <seg xml:id="i-bb477d4e22681d36-0">
              Den utbildningsverksamhet som bedrivs när det gäller hatbrott
              ute i olika myndigheter är ofta generell och uppmuntrar människor
              att söka kunskap. Dessbättre är det inte svårt att få deltagare
              till utbildningarna, utan tvärtom ber fler poliser om att få mer
              kunskap. Det får vi jobba med hela tiden för att svara upp emot.
            </seg>
            <seg xml:id="i-c8ab79cd3cca37a7-0">
              Ett skäl till att man inte centralt ska bestämma exakt hur en
              sådan här utbildning ska se ut är att brotten varierar. Vi kan
              få en typ av brott i anslutning till Pridefestivaler och annat.
              Men i samband med problemen i Gaza hade vi ganska många angrepp
              och brott som kunde relateras till attityder visavi judiska medborgare.
              Det behövs en annan typ av kunskap för att hantera det. Det kan
              alltså variera över tiden.
            </seg>
            <seg xml:id="i-27736b58d9a59f8b-0">
              Den värdegrundsutbildning där man försöker gå till botten med
              vad det är för grundläggande inställning till människor man har
              och arbetar med är oerhört central. Den har nått brett. Det är
              en bra bas att stå på i arbetet. Den har alla haft möjlighet att
              ta del av, även de som inte är polisanställda.
            </seg>
          </u>
          <note xml:id="i-a7faa3b6c83d7c31-4">
            Överläggningen var härmed avslutad.
          </note>
          <note xml:id="i-746038b9a2ac7b6b-0">
            9 § Svar på interpellation 2008/09:538 om försämringarna i sjukförsäkringen
          </note>
          <note type="speaker" xml:id="i-c3c31934e3463ae8-0">
            Anf. 37 Statsrådet CRISTINA HUSMARK PEHRSSON (m):
          </note>
          <u xml:id="i-547d28eeb19657dd-21" who="unknown">
            <seg xml:id="i-7a9c9e0bc4d4b474-0">
              Herr talman! LiseLotte Olsson har frågat mig om jag avser att
              vidta åtgärder för att avskaffa de fasta tidsgränserna i sjukförsäkringen
              och återinföra den tidsbegränsade sjukersättningen. Vidare frågar
              LiseLotte Olsson om jag avser att vidta åtgärder för att erbjuda
              insatser åt de sjuka som hänvisas till Arbetsförmedlingen.
            </seg>
            <seg xml:id="i-6a5517b682df5670-0">
              När alliansregeringen tillträdde i oktober 2006 hade 554 000
              människor sjuk- eller aktivitetsersättning. Dessutom hade ca 80
              000 personer varit sjukskrivna i mer än ett år detta som en följd
              av en i det närmaste oavbruten uppgång av sjukfrånvaron de senaste
              30 åren. Sjukfrånvaron i Sverige var den högsta bland OECD-länderna,
              möjligen med undantag för Norge.
            </seg>
            <seg xml:id="i-c74b2d09ca13b98a-0">
              Bakom denna utveckling fanns en sjukförsäkring med svaga drivkrafter
              för alla inblandade, en otydlig ansvarsfördelning och en passiv
              sjukskrivningsprocess. De sjukskrivna fick inte stöd för att komma
              tillbaka i arbete.
            </seg>
            <seg xml:id="i-ab0043cb7fbf59a4-0">
              Utanförskapet har många negativa konsekvenser för individen.
              Detta gäller inte minst för unga och kvinnor som är de grupper
              som under åren 19972006 ökade mest bland dem med sjuk- eller aktivitetsersättning.
            </seg>
            <seg xml:id="i-0f4bd2b7200af3fe-0">
              Den nya sjukskrivningsprocessen innebär betydligt snabbare och
              fler vägar tillbaka till arbete. En rehabiliteringsgaranti byggs
              successivt upp för att ge människor bättre stöd. Vidare har arbetsrätten
              förstärkts för att underlätta omställningen för den som vill söka
              och pröva annat arbete. Arbetsförmedlingen kan också erbjuda hjälp
              betydligt tidigare.
            </seg>
            <seg xml:id="i-112ed9c8bca0ff3f-0">
              Nya regler gör det möjligt för dem med sjukersättning att pröva
              att återgå i arbete utan att riskera att mista sin ersättning.
              Vidare har åtgärder genomförts för att underlätta anställning
              av den som tidigare varit långtidssjukskriven. Till exempel har
              arbetsgivarnas medfinansiering av sjukpenningen avskaffats och
              nyfriskjobb har införts.
            </seg>
            <seg xml:id="i-aaea3b6edf5a693c-0">
              Syftet med det nya regelverket är att människor inte längre ska
              hänvisas till passivitet. I stället kommer aktiv rehabilitering
              att erbjudas. Bland annat kommer 35 000 personer bara i år att
              få stöd och hjälp inom ramen för rehabiliteringsgarantin.
            </seg>
            <seg xml:id="i-39a8bf61b30e03b5-0">
              Genom de fasta tidsgränserna i sjukförsäkringen har alla inblandade
              aktörer blivit mer aktsamma om den försäkrades sjukskrivningstid
              och betydelsen av tidiga insatser har blivit tydligare. Antalet
              sjukanmälningar sjunker och sjukfallen har blivit betydligt kortare.
              Även antalet personer med sjuk- och aktivitetsersättning har minskat.
              Det ohälsotal som Försäkringskassan mäter har sjunkit från 40,2
              till 34,8 årsarbetare. Detta motsvarar närmare 90 000 årsarbetare
              och sjukfrånvaron fortsätter att sjunka.
            </seg>
          </u>
          <note type="speaker" xml:id="i-0b722ddb32752f14-0">
            Anf. 38 LISELOTTE OLSSON (v):
          </note>
          <u who="liselotte_olsson_4be6aa" xml:id="i-347be00a6f77af39-0">
            <seg xml:id="i-f700fb381f3195c0-0">
              Herr talman! Jag vill naturligtvis börja med att tacka för svaret,
              men jag är inte nöjd. Jag tycker att det är otroligt att Cristina
              Husmark Pehrsson och jag kan se så olika på verkligheten och beskriva
              den så olika.
            </seg>
            <seg xml:id="i-7c5f89bd62d09265-0">
              Vi skulle kunna börja med att diskutera historiebeskrivningen
              och utvecklingen av sjuktalen och konstatera att vi inte ens där
              ser samma sak.
            </seg>
            <seg xml:id="i-e4b3db568cb39030-0">
              Om jag nu en gång för alla säger att jag inte tycker att det
              var bra före högerregeringens maktövertagande kanske vi slipper
              diskutera den historien i dag. Det var mycket som var dåligt då;
              det kan jag gå med på.
            </seg>
            <seg xml:id="i-3af30d4721f6922b-0">
              I dag vill jag i stället diskutera en historia som ligger betydligt
              närmare i tiden, nämligen vad som har hänt de senaste elva månaderna.
              I dag är det nämligen precis elva månader sedan de nya reglerna
              och utsorteringskedjan trädde i kraft. Försämringarna har skakat
              om Sverige. Jag har träffat väldigt många som, när jag berättar
              om de nya reglerna, säger: Så kan det väl inte vara. Det kan inte
              hända här hos oss i Sverige. Det kan inte vara sant.
            </seg>
            <seg xml:id="i-cc40729b18306095-0">
              Jag tvingas då svara att det tyvärr är så att Sverige har blivit
              ett land där cancersjuka och andra sjuka har fått betala skattesänkningar
              för miljonärer.
            </seg>
            <seg xml:id="i-37bc7828cf37c1c2-0">
              Det är något som folk inte finner sig i. Människor vill ha ett
              samhälle där sjuka ska ha både tid och råd att bli friska. Folk
              vill ha en solidarisk sjukförsäkring. Alla vet ju att vem som
              helst kan ha oturen att bli sjuk.
            </seg>
            <seg xml:id="i-c5a6fccb62dd4dd8-0">
              Alla de här försämringarna, som i längden skapar förlängt lidande
              och sämre hälsa, har utlöst proteststormar. Ett flertal namnupprop
              har dragits i gång. Det senaste hade förra veckan 86 000 namnunderskrifter.
            </seg>
            <seg xml:id="i-973eeca1c03399c7-0">
              De här protesterna är ett sätt för förtvivlade människor att
              få ministern och högerregeringen att lyssna. Jag vill fortsätta
              att diskutera de protesterna och ministerns syn på dem. Det kommer
              jag att göra senare. Men först vill jag göra några kommentarer
              till ministerns svar.
            </seg>
            <seg xml:id="i-9c5a9c8f033519b7-0">
              Det fanns en sjukförsäkring med svaga drivkrafter för alla, säger
              ministern i svaret. Nu har ni infört en piska för de sjuka, men
              inga krav eller sanktioner gentemot arbetsgivarna. Hur tänkte
              ni då?
            </seg>
            <seg xml:id="i-8ad68e337adc47ed-0">
              Sedan nämns sjuk- och aktivitetsersättningens ökning fram till
              2006, alltså fram till dess att högerregeringen kom till makten.
              Varför pratar inte ministern om vad som har hänt de senaste två
              och ett halvt åren?
            </seg>
            <seg xml:id="i-33e99a694fb26419-0">
              Jag vill citera lite ur ST-press från april i år där man tar
              upp de senaste siffrorna under rubriken Förtidspensionärer allt
              yngre:
            </seg>
            <seg xml:id="i-c7d41b37846d96e1-0">
              Medelåldern bland förtidspensionärer är den lägsta någonsin.
              Andelen nya förtidspensionärer är dubbelt så stor som på 1990-talet
              och genomsnittsåldern för nya förtidspensionärer är 46 år.
            </seg>
            <seg xml:id="i-03bad07ff5943565-0">
              Det här ser inte roligt ut. Det finns anledning till oro för
              den unga gruppen. Deras antal späs på hela tiden, säger Försäkringskassans
              generaldirektör Adriana Lender till Dagens Nyheter.
            </seg>
            <seg xml:id="i-05da791ef94a6723-0">
              För personer över 30 år är ersättningsformen vid förtidspension
              sjukersättning. De som är yngre än 30 år och av medicinska skäl
              inte kan ta ett arbete får aktivitetsersättning.
            </seg>
            <seg xml:id="i-aa9aabefd463bcc9-0">
              Vidare står det: Men i praktiken är det få som lämnar aktivitetsersättningen
              för att gå till ett arbete. Det här kan bli riktigt riktigt illa.
              Vi vet att ytterst få lämnar aktivitetsersättningen, men när de
              här personerna fyller trettio ska de prövas för sjukersättning
              och vi har farhågor om vad som händer då. Många kommer säkert
              att vara så sjuka att de är arbetsoförmögna, men vad händer med
              dem som inte får sjukersättning? Så säger Adriana Lender till
              tidningen.
            </seg>
            <seg xml:id="i-592fb5af75c353f0-0">
              Jag tror att en del av de sjuka, både de som har aktivitetsersättning
              och sjukersättning och andra, lyssnar på detta i dag.
            </seg>
            <seg xml:id="i-7ea809f2f9d9b6c4-0">
              Finns det något hopp för dem? Kommer socialförsäkringsministern
              att göra något åt de här hårda nya reglerna där allt fler sjuka
              slås ut ur våra trygghetssystem?
            </seg>
          </u>
          <note type="speaker" xml:id="i-7f91b54223c31bd1-0">
            Anf. 39 Statsrådet CRISTINA HUSMARK PEHRSSON (m):
          </note>
          <u xml:id="i-547d28eeb19657dd-22" who="unknown">
            <seg xml:id="i-57f23a4738978ad9-0">
              Herr talman! Jag kan inte tänka mig något hårdare än det som
              var tidigare när 140 personer om dagen blev förtidspensionerade.
              I Anna Hedborgs utredning som tillsattes av majoriteten under
              förra mandatperioden skriver man att det har varit en arbetsmarknadspolitisk
              åtgärd. Det har varit en parkeringsplats för sådant som det inte
              var menat för. Det står: Att vara långtidssjukskriven är som att
              gå ned i ett svart hål. Det står i den utredning som Socialdemokraterna
              tillsatte med stöd av Vänsterpartiet. Att tro att gårdagens sjukförsäkring
              hjälpte människor tillbaka är hyckleri. Allt det står i den utredning
              som riksdagen tillsatte under den förra mandatperioden.
            </seg>
            <seg xml:id="i-6558500382fc37a1-0">
              LiseLotte Olsson säger att vi inte ska diskutera hur det har
              varit. Det är klart att vi måste göra det. Jag tror att jag har
              rätt att lyfta fram vad jag vill i debatten.
            </seg>
            <seg xml:id="i-5fe0dc68cc59e2f9-0">
              Det var anledningen till att 550 000 personer var förtidspensionerade.
              Väldigt många var långtidssjukskrivna. Man kom inte tillbaka.
              1 procent av dem som var förtidspensionerade kom tillbaka.
            </seg>
            <seg xml:id="i-b0b35f63ccebccc9-0">
              3 procent kom tillbaka av dem med tidsbegränsad förtidspension,
              något som LiseLotte Olsson nu vill återinföra. De flesta fick
              en permanent förtidspension och blev ställda utanför eftersom
              de inte fick någon rehabilitering.
            </seg>
            <seg xml:id="i-90411b70d45468a7-0">
              Jag kommer just från en stor konferens med seminarium i Nacka
              med 400 personer från landstingen och Sveriges kommuner. Där var
              läkare och många andra som är involverade i detta arbete. Alla
              säger: Vi har blivit aktivare. Vi är rädda om personernas sjukskrivningsdagar
              på ett sätt som vi inte var förut.
            </seg>
            <seg xml:id="i-b03a083185fba496-0">
              Jag håller med LiseLotte Olsson om en sak. Jag är också väldigt
              bekymrad över alla ungdomar som får förtidspension eller aktivitetsersättning.
              Till skillnad från den förra regeringen lät jag utreda detta på
              en gång. Adriana Lender, som LiseLotte Olsson hänvisar till, har
              utrett detta. Det har just varit på remiss. Det har jag gjort.
              Vad gjorde LiseLotte Olsson under den förra perioden när antalet
              ungdomar som förtidspensionerades var enormt?
            </seg>
            <seg xml:id="i-e007305c00173836-0">
              Vi tittar nu på detta och utreder det. Jag hoppas att jag inom
              kort kan återkomma med åtgärder för att hjälpa de ungdomar som
              felaktigt har fått förtidspension till någon form av arbetsträning,
              rehabilitering eller andra aktiviteter så att de kan känna en
              mening med sina liv när de blir vuxna.
            </seg>
            <seg xml:id="i-d5e665f77937caa3-0">
              Den frågan är vi helt överens om. Jag har alltså, till skillnad
              från den förra regeringen, utrett detta och kommer att komma med
              lösningar.
            </seg>
            <seg xml:id="i-cdaa231b64131a3c-0">
              LiseLotte Olsson har också frågat mig vad Arbetsförmedlingen
              säger.
            </seg>
            <seg xml:id="i-483e04f3bde026d5-0">
              De säger att det är mycket mer positivt nu. Fler kommer över
              från Försäkringskassan till oss. Vi har bra med kontaktmöten.
              Vi har bra med handlingsplanssamverkan och överlämningsmöten.
            </seg>
            <seg xml:id="i-72fd465664b75612-0">
              Arbetsförmedlingen säger så här: Mellan 2009 och 2011 räknar
              vi med att ta väl hand om 40 000 personer per år som kommer över
              till oss från Försäkringskassan för att vi ska ge dem stöd och
              hjälp.
            </seg>
            <seg xml:id="i-2136b0cc12265b67-0">
              Det hoppas jag var ett bra svar på den fråga som LiseLotte Olsson
              ställde till mig om hur Arbetsförmedlingen agerar.
            </seg>
          </u>
          <note type="speaker" xml:id="i-f5beea0f7aafcca7-0">
            Anf. 40 LISELOTTE OLSSON (v):
          </note>
          <u who="liselotte_olsson_4be6aa" xml:id="i-347be00a6f77af39-1">
            <seg xml:id="i-3059c278845eed27-0">
              Herr talman! Det är tydligt att socialförsäkringsministern och
              jag inte vare sig träffar eller pratar med samma människor. Tänk
              om man skulle jämföra vad de sade som ministern träffade i dag
              med de 86 000 som har skrivit under namnuppropet.
            </seg>
            <seg xml:id="i-625a84a1545c8364-0">
              Jag har träffat en hel del av dem. Det är förtvivlade människor.
              De är helt enkelt uppgivna och undrar vad som kommer att hända
              med deras liv.
            </seg>
            <seg xml:id="i-d1b69888e73057c1-0">
              Vänsterpartiet vill ha tillbaka den tidsbegränsade sjukersättningen.
              Jag menar att det är mer humant än dagens sjukersättning. Med
              den tidsbegränsade sjukersättningen hade vi möjlighet att säga:
              Du får vara sjuk några år; vi tror att du kommer tillbaka.
            </seg>
            <seg xml:id="i-59885ef318f5b1ea-0">
              När man får den sjukersättning vi har i dag betyder det att man
              aldrig kommer tillbaka till arbetsmarknaden över huvud taget.
              Att få den stämpeln är inhumant om något. Vi tror inte att du
              någonsin kommer att börja jobba.
            </seg>
            <seg xml:id="i-efe70ff3acc31c9c-0">
              Vi lämnar historien, tycker jag, och går till det som gäller
              i dag. Det handlar om de elva månaderna. Det är i och för sig
              också historia, men under de månaderna har vi sett att många har
              farit illa.
            </seg>
            <seg xml:id="i-877016ac47c2ac54-0">
              Vad säger socialförsäkringsministern om alla vittnesmål om hur
              människor upplever detta och hur de har drabbats av de nya reglerna?
            </seg>
            <seg xml:id="i-938efed0231e4f67-0">
              Det är 90 000 årsarbetare som har försvunnit från sjuk- och aktivitetsersättningen,
              säger ministern i svaret. Det kan man tycka är positivt. Det tycker
              jag också, om det betyder att dessa 90 000 människor är friska
              och tillbaka i arbete. Tror ministern att det är så i verkligheten?
              Var är dessa människor?
            </seg>
            <seg xml:id="i-1ef1048b98cb3284-0">
              I Försäkringskassans egen rapport som heter Nej till sjukpenning
              Vad hände sedan? ser man att bara hälften av dem som fick avslag
              har återgått till sitt tidigare jobb. 16 procent blev sjukskrivna
              igen, och hälften av dem hade ingen ersättning. Resten hamnade
              hos Arbetsförmedlingen, på socialbyrån eller blev försörjda av
              någon närstående.
            </seg>
            <seg xml:id="i-4f8fe66cb16972da-0">
              Av dem som återgick till sitt arbete hade en tredjedel minskat
              sin arbetstid på grund av sin sjukdom, och det gjorde man på egen
              bekostnad. Är det så vi vill ha det i Sverige i dag?
            </seg>
            <seg xml:id="i-4d4c26a399158a4e-0">
              Visst måste människor ha råd, tid och möjlighet att få bli friska?
              Så är det inte i dag.
            </seg>
          </u>
          <note type="speaker" xml:id="i-befff381f43e46d7-0">
            Anf. 41 Statsrådet CRISTINA HUSMARK PEHRSSON (m):
          </note>
          <u xml:id="i-547d28eeb19657dd-23" who="unknown">
            <seg xml:id="i-6ca7317f2ac34e95-0">
              Herr talman! Vi vill att människor ska få hjälp och stöd i tid
              och inte gå i långa och passiva sjukskrivningar som det var tidigare.
              Man kunde vara sjukskriven i ett år, i två år eller i tre år.
              Sedan fick man kanske en tidsbegränsad sjukersättning på 64 procent.
              3 procent kom tillbaka för att de inte fick någon rehabilitering.
              De flesta fick en permanent sjukersättning så småningom, vilket
              innebar 64 procents ersättning, ingen arbetslivsinriktad rehabilitering,
              inga arbetsmarknadspolitiska åtgärder, och det var ett sakligt
              skäl för uppsägning.
            </seg>
            <seg xml:id="i-c8e6e9e38d7639ca-0">
              Nu har vi vänt på det hela, och vi ser till att människor får
              hjälp och stöd i tid med en satsning på 3,4 miljarder, rehabilitering
              och företagshälsovård.
            </seg>
            <seg xml:id="i-1061c0648ae2af87-0">
              Alla vittnar i dag om att vi är mycket mer aktiva. Arbetsförmedlingen
              säger bland annat: Försäkringskassan är aktivare nu när det gäller
              samarbetet med oss, arbetsgivarna är mycket mer aktiva och vi
              själva är väldigt mycket aktivare. Vi blir en aktiv del i en sjukskrivningsprocess,
              och människor blir delaktiga.
            </seg>
            <seg xml:id="i-a66fa591bc57b136-0">
              Jag kan inte fatta varför vi ska vrida klockan tillbaka. I Socialdemokraternas
              egen utredning den analys som Anna Hedborg gjorde sades det att
              det var ett hyckleri att gårdagens sjukförsäkring hjälpte någon.
            </seg>
            <seg xml:id="i-883554547ca5b8fe-0">
              Jag har bjudit in 50 000 personer med sjuk- och aktivitetsersättning.
              Det kom ungefär 8 000 personer som jag har mött under denna vinter.
              De har alla sagt: Hjälp mig, ge mig rehabilitering, ge mig stöd
              och hjälp via Arbetsförmedlingen så att jag kan få komma tillbaka.
              Jag kanske inte omedelbart kan komma tillbaka på den reguljära
              arbetsmarknaden, men kanske med arbetsträning, med praktik, med
              rehabilitering och med olika typer av insatser vill jag också
              finnas som en del i samhället. Orkar jag inte arbeta eller studera,
              vilket man nu för första gången får göra med sjukersättning, kanske
              jag åtminstone kan vara aktiv eller få känna delaktighet i någon
              ideell förening.
            </seg>
            <seg xml:id="i-8e8279976cbf6fcf-0">
              Förr fick man bara gå till Röda Korset fyra timmar i veckan innan
              man riskerade att sjukersättningen drogs bort. Nu gör vi inte
              det. Nu lovar vi 435 000 personer att vi aldrig ska ompröva deras
              rätt till sjukersättning. De får studera med sjukersättning, och
              de får arbeta så mycket de orkar och kan. Orkar de inte det går
              de tillbaka till sin sjukersättning utan att vara oroliga för
              en lång arbetsförmågebedömning.
            </seg>
            <seg xml:id="i-aa892ba1b2bfc057-0">
              LiseLotte Olsson säger: Inför tidsbegränsad sjukersättning. Men
              vi vet att bara 3 procent kommer tillbaka. Man blir förtidspensionerad
              på livstid med den andra modellen och blir så småningom uppsagd
              och kommer inte tillbaka till arbete.
            </seg>
            <seg xml:id="i-38f9f6bfca0cee9e-0">
              Det är väl bättre att i stället göra som vi nu gör, nämligen
              att satsa på en rehabiliteringsgaranti som vänder sig främst till
              kvinnor. 60 procent av dessa sjukskrivningar handlar om ont i
              kroppen och ont i själen.
            </seg>
            <seg xml:id="i-d8be87330b44d4a9-0">
              Lasaretten, landstingen och regionerna har alltid ansvar för
              den medicinska bedömningen oavsett diagnos. Men med dessa extra
              pengar som man nu får speciellt för dessa grupper gör det stor
              skillnad.
            </seg>
            <seg xml:id="i-28c37480b9e4d0f5-0">
              I till exempel Västerbottens län har man det första kvartalet
              fått nästan 2,4 miljoner kronor bara för rehabiliteringsinsatser.
              Sammanlagt i Sverige är det 122 miljoner kronor för det första
              kvartalet, och till 71 procent har detta gått till kvinnor.
            </seg>
            <seg xml:id="i-e4e655ba0ddb36af-0">
              Jag förstår inte vad LiseLotte Olsson har emot dessa satsningar
              som regeringen gör.
            </seg>
          </u>
          <note type="speaker" xml:id="i-c9abbfe09ffd5190-0">
            Anf. 42 LISELOTTE OLSSON (v):
          </note>
          <u who="liselotte_olsson_4be6aa" xml:id="i-347be00a6f77af39-2">
            <seg xml:id="i-48595e8d3b5f748d-0">
              Herr talman! Jag har ingenting emot dessa satsningar, men det
              är alldeles för lite. Man har fått dessa miljoner ut till landstingen,
              men hur många miljoner har Husmark Pehrssons regering tagit bort
              från landstingen?
            </seg>
            <seg xml:id="i-3e0fc4cdd884e7a3-0">
              35 000 har möjlighet att få rehabiliteringsgarantin. Det är mindre
              än 10 procent av dem som har sjuk- och aktivitetsersättning eller
              sjukpenning. Det är alltså egentligen en droppe i havet.
            </seg>
            <seg xml:id="i-a781af795080e9f7-0">
              Vad händer nu om landstingens ekonomi försämras som den verkar
              göra? Finns det löften om att dessa ska få fortsätta?
            </seg>
            <seg xml:id="i-ce1a705d405b36c2-0">
              Det är inte dåligt att dessa personer får en rehabiliteringsgaranti
              och att de får möjlighet att må bättre. Det säger jag verkligen
              ingenting om.
            </seg>
            <seg xml:id="i-b1cdb758e9a44145-0">
              Jag säger precis som jag sade i mitt första inlägg, nämligen
              att det inte var bra tidigare och att jag inte vill vrida tillbaka
              klockan. Men jag vill inte heller ha det som det är i dag. Dessa
              elva månader har visat att människor far fruktansvärt illa i detta
              system. De blir utförsäkrade, de får sluta sina jobb, de får ingen
              hjälp och de känner sig totalt utlämnade.
            </seg>
            <seg xml:id="i-f2e183390ec67b88-0">
              Jag ska läsa ur ett brev som jag fick av en mamma. Jag antar
              att ministern också får mejl och telefonsamtal. Denna mamma skriver
              följande:
            </seg>
            <seg xml:id="i-a7559f7e8fe7ced8-0">
              Vad gör man? Jag har JO-anmält och överklagat, men inget händer,
              och jag orkar snart inte mer. Jag har inte kunnat betala hyran
              för mig och min dotter. Vi kommer därför att bli ställda på gatan
              om en månad. Tycker så synd om min dotter då jag inte kan ge henne
              bra mat eller kläder för att det inte finns pengar. Hur gör man?
              Här i min stad har tolv personer tagit sina liv, men det vet jag
              inte om jag vill göra.
            </seg>
            <seg xml:id="i-7d8551c4f92b5410-0">
              Jag vill vädja till Husmark Pehrsson att hon i sitt sista inlägg
              vågar vara lite mer personlig. Hur reagerar du på alla dessa människors
              förtvivlan, dessa 86 000 namn som nu finns? De är helt enkelt
              förtvivlade över den förändring och den försämring som din regering
              har åstadkommit. Vilka känslor väcker det hos dig?
            </seg>
          </u>
          <note type="speaker" xml:id="i-6bb928626d00990f-0">
            Anf. 43 Statsrådet CRISTINA HUSMARK PEHRSSON (m):
          </note>
          <u xml:id="i-547d28eeb19657dd-24" who="unknown">
            <seg xml:id="i-2e5e9525ca4ac502-0">
              Herr talman! Jag förstår att det kanske är svårt att sitta i
              opposition och försöka hålla i gång en debatt som inte är med
              sanningen överensstämmande, LiseLotte Olsson.
            </seg>
            <seg xml:id="i-4a6013111ae58864-0">
              När jag fick uppdraget som minister reagerade jag över att 550
              000 personer hade blivit förtidspensionerade, mycket därför att
              samhället inte ställde upp för dem. Mer än 80 000 personer var
              sjukskrivna över ett år därför att samhället inte ställde upp
              för dem. Ni lämnade över en utredning till mig där det sades att
              det är ett hyckleri att gårdagens sjukförsäkring hjälpte någon.
              Det blev en parkeringsplats för sådant som det inte var menat
              för.
            </seg>
            <seg xml:id="i-7df9402e08f037d6-0">
              Nu ber dessutom delar av oppositionen mig att behålla personer
              i sjukersättning för att arbetsmarknadsläget är tufft. Det är
              väl nu som vi ska ge dem som kan utveckla en arbetsförmåga stöd
              och hjälp och kraftfulla rehabiliteringsinsatser så att de när
              högkonjunkturen kommer, för vi vet att den kommer, ska ha en chans
              att komma ut. Men förut fick de ingen chans. Man låste in dem
              och kastade bort nyckeln. De kom inte tillbaka.
            </seg>
            <seg xml:id="i-8129211aeed9e252-0">
              Det enda som LiseLotte Olsson nu skickar med mig är att vi ska
              ta bort tidsgränserna så att ingen har något som helst krav på
              sig och att tiden bara kan gå som den gjorde förut med långa passiva
              insatser. Ibland var man sjukskriven åtta nio år. Ska vi införa
              det igen och ta bort tidsgränserna? Det som gör skillnaden är
              att vi är aktiva därför att vi är rädda om människors sjukskrivningsdagar.
            </seg>
            <seg xml:id="i-2f298dd4737b7929-0">
              Dessutom ska vi se till att alla är aktiva. Vi stärker arbetsrätten
              genom att vi kräver ett intyg. Vi inför bland annat rätt till
              tjänstledighet, och vi satsar på företagshälsovården. Vi ser till
              att människor får 75 eller 80 procents ersättning efter detta
              år, inte att de får 64 procents ersättning och blir ställda utanför
              och aldrig kommer tillbaka.
            </seg>
            <seg xml:id="i-c84b93e418fc7e40-0">
              Ni vill införa tidsbegränsad förtidspension 3 procent av dessa
              människor kommer tillbaka och ersättningen ska vara 64 procent.
              Ni vill också återinföra tidsgränserna som bara ledde till ett
              hyckleri.
            </seg>
          </u>
          <note xml:id="i-a7faa3b6c83d7c31-5">
            Överläggningen var härmed avslutad.
          </note>
          <note xml:id="i-b892b9d289b299c1-0">
            10 § Svar på interpellation 2008/09:524 om bildkonstnärernas
            ersättning för utfört arbete
          </note>
          <note type="speaker" xml:id="i-73b20f50d1c75ef0-0">
            Anf. 44 Kulturminister LENA ADELSOHN LILJEROTH (m):
          </note>
          <u xml:id="i-eef1734c21035b08-0" next="cont" who="unknown">
            <seg xml:id="i-f4502fc9896c77f4-0">
              Herr talman! Anne Ludvigsson har frågat mig hur förhandlingsrätten
              för den individuella visningsersättningen kommer att hanteras
              och när ett besked i frågan kan förväntas. Vidare frågar Anne
              Ludvigsson vad jag avser att göra för att stärka de sociala och
              ekonomiska villkoren för konstnärerna och hur det kommer att följas
              upp i praktisk politik.
            </seg>
          </u>
          <note xml:id="i-ca6d4f8f26fdcf3d-0">
            Anne Ludvigssons frågeställningar utgår från Kulturutredningens
            betänkande.
          </note>
          <u prev="cont" who="unknown" xml:id="i-d475564883b32b70-0">
            <seg xml:id="i-11d8af613df58010-0">
              Med riksdagens tillkännagivande om den individuella visningsersättningen
              uppmanades regeringen att pröva förutsättningarna för att ge bildkonstnärerna
              en rätt att förhandla om ersättningens storlek. Kulturutredningen
              har, som också Anne Ludvigsson påpekar, inte prövat frågan i sitt
              betänkande. Regeringen avser därför att återkomma till riksdagen
              i frågan under hösten.
            </seg>
            <seg xml:id="i-c5704c033c061299-0">
              De andra frågorna grundar Anne Ludvigsson bland annat på sin
              tolkning av mina uttalanden om eventuella sammanslagningar av
              myndigheter. Jag vill understryka att om Anne Ludvigsson anser
              sig kunna göra så tvärsäkra uttalanden om att förslagen varken
              äger mitt eller regeringens stöd har jag nog varit otydlig. Vi
              är mitt uppe i en arbetsprocess där en av de frågor som naturligtvis
              bereds är förslagen om och synpunkterna på myndighetssammanslagningarna.
            </seg>
            <seg xml:id="i-42131d0800d57961-0">
              När det gäller frågan om konstnärernas sociala och ekonomiska
              villkor menar Anne Ludvigsson att vi delar uppfattningen att konstnärer
              ska basera sin försörjning på ersättning för utfört arbete. Vi
              delar nog visserligen grundsynen, men jag är inte säker på att
              vi har samma syn på vägen dit. Min och regeringens målsättning
              är att öka konstnärernas möjligheter att leva av sitt arbete och
              konstnärskap, vilket minskar konstnärers beroende av generella
              stödsystem. Ett viktigt inslag för att uppnå den målsättningen
              är insatser som leder till en breddad arbetsmarknad och ökad efterfrågan
              på konstnärliga verk och prestationer.
            </seg>
            <seg xml:id="i-fb1ec6d1ac4d32da-0">
              De frågor Anne Ludvigsson har tagit upp i sin interpellation
              har i hög grad bäring på den kulturpolitiska arbetsprocess vi
              alla nu är mitt uppe i. Att i dagens debatt föregå den pågående
              processen inför ett ställningstagande i höst vore därför övermaga.
              Remisstiden för synpunkter på Kulturutredningens betänkande har
              precis gått ut. Vi läser nu med stort intresse de lämnade remissvaren
              som naturligtvis utgör en viktig del av det samlade underlaget
              för mitt och regeringens ställningstaganden om den framtida kulturpolitikens
              inriktning.
            </seg>
          </u>
          <note type="speaker" xml:id="i-654778f701767852-0">
            Anf. 45 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-5fe718936903cb83-0">
            <seg xml:id="i-3ab9b065047b21f7-0">
              Herr talman! Åhörare på läktaren! Kanske några av er är framtida
              konstnärer eller kulturarbetare.
            </seg>
            <seg xml:id="i-86d0615f93b8054a-0">
              Jag vill börja med att tacka ministern för svaret på min interpellation.
              Jag hoppas på en intressant och givande debatt med kanske mer
              klargörande svar än vad jag kan finna i det skrivna svaret. Jag
              börjar med min fråga om bildkonstnärernas förhandlingsrätt när
              det gäller deras individuella visningsersättning.
            </seg>
            <seg xml:id="i-ea03ce2de386c1eb-0">
              Det var en enig riksdag som 2005 gav regeringen i uppdrag att
              lämna förslag till praktisk förhandlingsordning vad gäller den
              individuella visningsersättningen. Vid den här tidpunkten var
              kulturministern ledamot i kulturutskottet, och som jag kan förstå
              det stod hon helt bakom också det här uppdraget till regeringen.
            </seg>
            <seg xml:id="i-a66bbd986a498849-0">
              Vad har sedan hänt? Ja, Kulturdepartementet har inte jobbat med
              den här frågan. Vi kunde läsa i budgetpropositionen för 2007 att
              man lämnade uppdraget till Kulturutredningen. Jaha! Kulturutredningen
              har lämnat sina förslag i februari 2009, tror jag det var men
              inte heller i Kulturutredningen berördes den här frågan. Man kan
              ju undra varför den inte fanns med i Kulturutredningen när det
              nu var ett uppdrag från ministern.
            </seg>
            <seg xml:id="i-4cf18f9024528acc-0">
              I sedvanlig ordning bollar kulturministern nu frågan vidare,
              men vart? Ja, den har varit i riksdagen, den har varit i departementet,
              den har varit i Kulturutredningen, och nu då? Jo, i svaret står
              att läsa att frågan har bäring på den kulturpolitiska arbetsprocess
              vi alla nu är mitt uppe i. Ursäkta, ministern, men jag tycker
              att detta är svammel. Vilken kulturpolitisk arbetsprocess och
              vilka vi är det fråga om? Det är väl ändå ministern och departementet
              som ska hantera det uppdrag som man har fått.
            </seg>
            <seg xml:id="i-87620d5bddd51f1d-0">
              Min fråga är: När kommer regeringen och kulturministern med ett
              konkret förslag till praktisk förhandlingsordning och genomför
              det uppdrag man fått av riksdagen?
            </seg>
            <seg xml:id="i-a0d010b70b6e0e66-0">
              Jag blir lite konfunderad när jag läser svaret, för där står
              att regeringen uppmanades att pröva förutsättningarna för rätten
              att förhandla om den individuella visningsersättningen. Men så
              var det inte riktigt. Det står tydligt att det var fråga om ett
              uppdrag, och det handlade inte om att pröva förutsättningarna.
              Det handlade om att leverera ett konkret förslag.
            </seg>
            <seg xml:id="i-a62f0aeecae1724d-0">
              Är det nu så att ministern glider från den position hon hade
              när hon var i opposition i kulturutskottet? Var ministerns ståndpunkt
              bara populistisk, eller tänker ministern genomföra det uppdrag
              som man fått av riksdagen? Hur lång ska denna långbänk bli? Bildkonstnärerna
              har väntat länge nog.
            </seg>
            <seg xml:id="i-1058343702819037-0">
              Min fråga till ministern är: När kommer ett tydligt besked om
              att genomföra riksdagens uppdrag?
            </seg>
          </u>
          <note type="speaker" xml:id="i-8d0a49e7beecc83a-0">
            Anf. 46 Kulturminister LENA ADELSOHN LILJEROTH (m):
          </note>
          <u xml:id="i-547d28eeb19657dd-25" who="unknown">
            <seg xml:id="i-18166d89e5de0f5b-0">
              Herr talman! Jag lyssnar med intresse på Anne Ludvigsson och
              hennes engagemang, men till skillnad från Anne Ludvigsson satt
              jag faktiskt i kulturutskottet när det här beslutet fattades,
              och jag har lyckats få fram det här betänkandet. Jag kommer mycket
              väl ihåg den här diskussionen. Det var riksmötet 2005/06. Utskottet
              föreslår med anledning av ett motionsyrkande att regeringen ska
              pröva förutsättningarna för att ge bild- och formkonstnärerna
              förhandlingsrätt rörande den individuella visningsersättningen.
              Det är inte ett uppdrag att så skall ske.
            </seg>
            <seg xml:id="i-fe4f70bdcc30b500-0">
              Det där var dessutom en motion från Vänsterpartiet från början,
              så det var inte någonting som vi drev i första hand, även om vi
              också tycker att det här är mycket intressant och att man kan
              göra en jämförelse med exempelvis författarna och biblioteksersättningen.
            </seg>
            <seg xml:id="i-4146144f27010d0a-0">
              Men i utskottets betänkande står också, på s. 13: Enligt utskottets
              mening kan det finnas skäl som talar för att bild- och formkonstnärerna
              ska få en starkare ställning än vad som nu är fallet när det gäller
              inflytandet på den ersättning som utgår för offentligt ägd konst.
              Sedan hänvisar man till motionen och säger att riksdagen delvis
              ska bifalla. Jag läser alltså inte det här riktigt lika starkt
              som Anne Ludvigsson gör. Det hindrar inte att vi tycker att det
              här är en intressant fråga. Det var också därför Kulturutredningen
              fick i uppdrag att pröva detta. Sedan beklagar jag att de inte
              hann med detta, vilket de också har framfört muntligen till oss.
            </seg>
            <seg xml:id="i-92740a0da8a4ff2e-0">
              När Anne Ludvigsson säger att det inte finns något engagemang
              förstår jag inte heller det, för i budgeten under innevarande
              år har den individuella visningsersättningen ökat med drygt 5
              miljoner kronor och är nu uppe i ungefär 33 miljoner. Det är ungefär
              3 000 konstnärer som får del av den här ersättningen, som naturligtvis
              varierar mellan 500 och upp till 40 000 kronor, som är ett tak.
              Men att säga att vi inte har gjort någonting anser jag är absolut
              fel.
            </seg>
          </u>
          <note type="speaker" xml:id="i-a770588e9b9e8887-0">
            Anf. 47 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-5fe718936903cb83-1">
            <seg xml:id="i-43d2e1a58d4eb4d2-0">
              Herr talman! Ja, man kan kanske läsa med olika ögon, men nog
              anser jag att det var ett tydligt uppdrag från riksdagen till
              regeringen.
            </seg>
            <seg xml:id="i-aa8ddf0ee91d92bb-0">
              När det gäller förhandlingsrätten kan man ändå konstatera att
              ingenting har skett. Det tror jag att vi är helt överens om.
            </seg>
            <seg xml:id="i-9e877f5bb465dbbb-0">
              Jag störs lite av det som står i svaret om olika former av ersättningar
              som konstnärer får för utställningar och nedlagt jobb. När det
              handlar om visningsersättning, både den allmänna och den individuella,
              gäller det klockren ersättning. Det är en kompensation som utbetalas
              därför att man gjort en inskränkning i konstnärernas upphovsrätt.
              Jag hoppas att vi är överens om att det är just utifrån den anledningen
              som visningsersättningen finns.
            </seg>
            <seg xml:id="i-89c8d754915331a0-0">
              Upphovsrätten avhandlas inte heller i utredningen, och det är
              också lite förvånande eftersom den får en allt större betydelse
              i kulturlivet.
            </seg>
            <seg xml:id="i-081e30422232f4c2-0">
              Jag kan konstatera att det inte har hänt något. Inte har jag
              heller ännu fått något svar från ministern på om hon tänker genomföra
              det här uppdraget. En förhandlingsrätt för bildkonstnärer är,
              som jag sade, principiellt viktig, för det är deras rätt att ta
              betalt för den offentliga visningen av konstverk som just precis
              har inskränkts i lagen om upphovsrätt. Den individuella visningsersättningen
              och den allmänna visningsersättningen är en kompensation som jag
              tycker att den enskilde har rätt att påverka. Och som sagt var:
              Det är inte ett stöd det är en ersättning.
            </seg>
            <seg xml:id="i-6192216571c13d32-0">
              Men för att komma in på de andra delarna av interpellationen:
              Vilka konkreta åtgärder kommer ministern att vidta för att möjliggöra
              för konstnärer att leva på sitt arbete genom att få skäliga ersättningar?
            </seg>
            <seg xml:id="i-0b3d33eb688c4ecf-0">
              Ministern lyfter fram en breddad arbetsmarknad som en del. Då
              kan jag konstatera att bildkonstnärerna är en grupp som verkligen
              redan finns på en breddad arbetsmarknad. Man är i allra högsta
              grad också egenföretagare.
            </seg>
            <seg xml:id="i-14d7165a6256d3c1-0">
              Min konkreta fråga till ministern är: Vilka insatser kommer ministern
              att genomföra för en breddad arbetsmarknad och ökad efterfrågan
              på konstnärliga verk och prestationer? Så uttrycks det nämligen
              i svaret. Ministern sade att vi kanske har samma grundläggande
              syn om att konstnären ska ha ersättning för nedlagt arbete men
              att vi har olika syn på vägen dit. Då undrar jag: Vilken syn har
              kulturministern på vägen mot att målsättningen ska uppfyllas?
              När får vi se resultat och praktisk politik?
            </seg>
          </u>
          <note type="speaker" xml:id="i-2fbdcc6010f299a4-0">
            Anf. 48 Kulturminister LENA ADELSOHN LILJEROTH (m):
          </note>
          <u xml:id="i-547d28eeb19657dd-26" who="unknown">
            <seg xml:id="i-aa710a4188322cb2-0">
              Herr talman! Eftersom Anne Ludvigsson säger att ingenting har
              hänt får jag upprepa det jag sade i mitt tidigare svar, nämligen
              att ersättningen för individuell visning, det vill säga IV-ersättningen,
              under innevarande år har ökat från 28 till 33 miljoner, det vill
              säga med 5 miljoner. Anne Ludvigsson kan inte påstå att ingenting
              har hänt.
            </seg>
            <seg xml:id="i-350c9e36d85a2e79-0">
              Jag ifrågasätter inte rätten till denna ersättning. I mitt förra
              inlägg sade jag att det är självklart att man ska få ersättning
              för sitt arbete. Det genomsyrar hela politiken, och det gäller
              naturligtvis även detta. Det är intressant att också pröva likheten
              med biblioteksersättningen, det vill säga förhandlingsrätten.
              Det var därför som jag också i mitt skriftliga svar angav att
              detta är en fråga som vi avser att återkomma i.
            </seg>
            <seg xml:id="i-f7cfb39462bfdf92-0">
              Fyra år är förvisso en lång tid, men det är också mycket som
              ska hinnas med. Vi är inte i mål än. Jag kan också konstatera
              att detta inte var någon fråga som Socialdemokraterna drev under
              den förra regeringsperioden. Det var en fråga som kom upp via
              Vänsterpartiet och som vi tyckte var intressant. Det var också
              därför vi anslöt oss till skrivningarna i kulturutskottet 2005.
            </seg>
            <seg xml:id="i-2ec0e1db1354f23d-0">
              Sedan kommer jag till frågan vad man ger. Det finns ett antal
              ersättningar som går till konstnärer. Visningsersättningen har
              vi talat om tidigare. Det finns annan ersättning, och det finns
              också det nya avtal som har förhandlats fram via Kulturrådet och
              konstnärsorganisationerna för konst och andra verk som museerna
              har del av, vilket man också från konstnärernas sida har drivit
              länge.
            </seg>
            <seg xml:id="i-53fbb06d642923d7-0">
              Det arbete som sker på andra håll är också viktigt. Jag kan med
              glädje konstatera hur Arbetsförmedlingen Kultur arbetar med den
              bildbank man bland annat har och med det uppsökande arbete som
              sker via exempelvis Arbetsförmedlingen Kultur. Många konstnärer
              har lagt in sina verk i bildbanken, och det är också många som
              söker kontakt via bildbanken, både inom och utom landet, vilket
              jag fick veta mer om och ta del av vid ett besök på Arbetsförmedlingen
              Kultur i början av året.
            </seg>
            <seg xml:id="i-d4c9a5305562bfaf-0">
              Naturligtvis är det viktigt att konstnärerna kan bredda sin arbetsmarknad.
              Naturligtvis är det så. Det är givetvis också betydelsefullt att
              människor har råd att köpa konst. Det här är en fråga som vi har
              diskuterat tidigare. Där är bland annat skattesänkningar väldigt
              betydelsefulla. Majoriteten av svenska folket har fått skattesänkningar
              på uppåt 1 000 kronor i månaden, och ibland betydligt mer än så.
              Ska man kunna ta del av konst är det naturligtvis också viktigt
              att man har möjlighet att köpa konst.
            </seg>
            <seg xml:id="i-c92395a8b29e5bf9-0">
              Det finns också ett viktigt arbete inom det som heter Kultur
              och hälsa, där konstnärerna spelar en viktig och växande roll
              på flera områden inom sjuk- och hälsovården. Det är ett arbete
              som bedrivs med forskning såväl på Karolinska Institutet som på
              Sahlgrenska sjukhuset i Göteborg. Jag tror att vi kommer att kunna
              vänta oss mycket mer därifrån.
            </seg>
            <seg xml:id="i-917b9adb8e2438d5-0">
              Många konstnärer är också verksamma i skolorna jag har mött flera
              av dem med hjälp av de pengar som regeringen har satsat på Skapande
              skola. Bildkonstnärer går in, samarbetar med skolorna och väcker
              ett nytt intresse för bilden, och det ger naturligtvis också möjligheter
              för många konstnärer att få en mer stabil inkomst.
            </seg>
          </u>
          <note type="speaker" xml:id="i-7d64de61349bdf03-0">
            Anf. 49 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-5fe718936903cb83-2">
            <seg xml:id="i-29270ed85053d1a3-0">
              Herr talman! Jag kan konstatera att jag inte har fått något konkret
              svar på när vi kan få konkreta förslag på hur den individuella
              visningsersättningen ska genomföras. Kommer det något förslag
              i höst? Det är min fråga.
            </seg>
            <seg xml:id="i-c759e998d8afe2cc-0">
              På frågan om att bredda arbetsmarknaden återkommer ministern
              ständigt till skattesänkningar. Det är självklart att en del av
              svenska folket har fått så höga skattesänkningar att de har råd
              att köpa konst. Jag vet inte om det har märkts på bildkonstnärernas
              ekonomiska situation. Den stora delen av befolkningen har inte
              de möjligheterna. Med den finanskris som människor nu befinner
              sig i tror jag inte att detta löser konstnärernas problem på arbetsmarknaden
              och deras ekonomiska villkor.
            </seg>
            <seg xml:id="i-4d803e70214d4ca6-0">
              Skapande skola återkommer ministern ständigt till. Dessa 50 miljoner
              ska lösa alla problem. Det är säkert välment, men det är mycket
              skrik för lite ull.
            </seg>
            <seg xml:id="i-c776f2cb36fb470f-0">
              Orättvisorna ökar i samhället. Kulturarbetarnas arbetsförmedling
              visar på höjda arbetslöshetssiffror för kulturarbetarna.
            </seg>
            <seg xml:id="i-3153dbc8cac07e4f-0">
              Ministern har ett inlägg kvar. Jag hoppas att ministern kommer
              med ett konkret besked: Kommer det något i höst i kulturpropositionen
              eller budgetpropositionen? Det vore bra om kulturministern visade
              lite mer passion för kulturpolitiken. Jag är väldigt engagerad.
              Jag skulle också gärna vilja se mer framtidstro och ledarskap
              för en nationell kulturpolitik.
            </seg>
            <seg xml:id="i-5c73b2f481888f30-0">
              Jag vill avsluta med att önska ministern en riktigt skön sommar.
            </seg>
          </u>
          <note type="speaker" xml:id="i-e5d9e88d11118460-0">
            Anf. 50 Kulturminister LENA ADELSOHN LILJEROTH (m):
          </note>
          <u xml:id="i-547d28eeb19657dd-27" who="unknown">
            <seg xml:id="i-8830d3eae09ca9f0-0">
              Herr talman! Även jag önskar självklart Anne Ludvigsson en mycket
              skön sommar. Jag kan däremot lova att min passion för kulturpolitiken
              inte kommer att ta semester. Förvisso får man en del kritik det
              får man alltid som politiker, oavsett om man är i opposition eller
              i regeringsställning men hittills har ingen beskyllt mig för att
              vara ointresserad av kulturfrågorna. Jag hoppas att jag inte missuppfattade
              Anne Ludvigsson där.
            </seg>
            <seg xml:id="i-fdbd7d848142bab7-0">
              Jag har sagt att vi återkommer i höst: Exakt hur det förslaget
              kommer att utformas kan jag naturligtvis inte säga här i dag.
              Det är också något som bereds, jämte annat. Det vet Anne Ludvigsson,
              som har varit länge i politiken, mycket väl. Det är väl självklart
              att vi återkommer till skattesänkningar. De är betydelsefulla
              för människor, även om inte Anne Ludvigsson tror det. Så är det
              faktiskt. Det betyder väldigt mycket att få runt en tusenlapp
              mer kvar i plånboken när skatten är dragen.
            </seg>
            <seg xml:id="i-e1cc6332f60fa44f-0">
              Vi har en kris. Det vet vi alla. Men runt 90 procent av svenska
              folket har fortfarande jobb och mer pengar över. Det är också
              betydelsefullt för att man ska kunna ta del av kultur, antingen
              det handlar om att köpa en tavla att hänga på väggen hemma, om
              man vill gå mer på teater eller bio eller om man vill köpa böcker.
            </seg>
            <seg xml:id="i-f0a90f72def31d58-0">
              Jag har aldrig sagt att Skapande skola löser alla problem. Jag
              har bara sagt att det är viktigt och en tydlig signal också till
              skolan om att kulturen ska in i skolans ordinarie arbete. De 55
              miljonerna man kan diskutera om det är mycket eller lite betyder
              väldigt mycket för dem som är aktiva på kulturens område. Det
              är pengar som går tillbaka till kulturen. Det är i sanning ett
              vinnavinna-system.
            </seg>
            <seg xml:id="i-f4147afaab3f25ca-0">
              Arbetslösheten har självklart ökat på det här området som på
              flera andra. Men på Kulturarbetsförmedlingen konstaterar man också
              förvisso en ökning vid årets slut, men arbetslösheten var ännu
              högre 2003. Med delar av regeringens arbete och en högkonjunktur
              sjönk arbetslösheten 2004, 2005, 2006 och 2007. Nu är den på väg
              upp igen, på det här området liksom på många andra. Men den var
              ännu högre 2002 och 2003, och då var det inte alliansen som satt
              i regeringsställning, utan det var bland andra det parti som Anne
              Ludvigsson representerar.
            </seg>
          </u>
          <note xml:id="i-a7faa3b6c83d7c31-6">
            Överläggningen var härmed avslutad.
          </note>
          <note xml:id="i-2c424c8db51e9747-0">
            11 § Svar på interpellation 2008/09:551 om ombyggnad av Nationalmuseum
            i Helsingfors
          </note>
          <note type="speaker" xml:id="i-5ca421df33851aa9-0">
            Anf. 51 Kulturminister LENA ADELSOHN LILJEROTH (m):
          </note>
          <u xml:id="i-547d28eeb19657dd-28" who="unknown">
            <seg xml:id="i-b39b5eb8e3cc963c-0">
              Herr talman! Göran Persson i Simrishamn har frågat mig hur jag
              tänker fullfölja den föreslagna ombyggnaden inklusive kostnader
              och långvarig stängning.
            </seg>
            <seg xml:id="i-b43627377bc4310c-0">
              Till att börja med vill jag betona att jag håller med Göran Persson,
              och förmodligen också Leif Pagrotsky här, om att det är museets
              verksamhet som ska stå i fokus. För en utåtriktad museiverksamhet
              är det naturligtvis centralt att kunna erbjuda sin publik kontinuitet.
              Jag är bekymrad över vad en stängningsperiod på sju till åtta
              år som det är skisserat på i förstudien får för konsekvenser för
              allmänhetens tilltro till museet. Det är viktigt att Nationalmuseum
              planerar för en relevant publik verksamhet även under en evakueringsperiod.
            </seg>
            <seg xml:id="i-6fdbd086ffacf75b-0">
              De föreslagna kostnaderna är också mycket höga. Byggnaden har
              under många år varit i stort behov av underhåll, och när jag tillträdde
              som kulturminister såg jag vikten av att ta itu med frågan som
              länge hade legat på den socialdemokratiska regeringens bord. Fastighetsverket
              har i ett förtydligande till förstudien specificerat hur kostnaderna
              fördelar sig på olika delprojekt och har föreslagit vad i det
              omfattande förslaget som bör prioriteras.
            </seg>
            <seg xml:id="i-73d7f96965e916a3-0">
              Det är dock viktigt att understryka att Fastighetsverkets förstudie
              är en första bedömning som vi nu har att ta ställning till.
            </seg>
            <seg xml:id="i-91095d8dfc4a38b9-0">
              Min främsta uppgift är nu att ta fram ett förslag på hur vi ska
              gå vidare. Jag känner ett stort ansvar för att museet ska vara
              så tillgängligt som möjligt för allmänheten och att det därför
              ska vara stängt under en så kort period som möjligt. Regeringen
              har också ansvar för fastigheten, och det är inte säkerställt
              att det enda grundläggande är verksamhetens säkerhet.
            </seg>
          </u>
          <note xml:id="i-595e9d06582aa821-0">
            Då Göran Persson i Simrishamn, som framställt interpellationen,
            anmält att han var förhindrad att närvara vid sammanträdet medgav
            talmannen att Leif Pagrotsky i stället fick delta i överläggningen.
          </note>
          <note type="speaker" xml:id="i-635ff02b35b567e3-0">
            Anf. 52 LEIF PAGROTSKY (s):
          </note>
          <u who="leif_pagrotsky_f7100f" xml:id="i-e9e3dcc0fcb52c51-0">
            <seg xml:id="i-f6dbe7d89a5a95f8-0">
              Herr talman! Jag vill börja med att tacka kulturministern för
              svaret och också understryka en punkt där jag är glad att vi uppenbarligen
              har en samsyn. Det är att Nationalmuseums verksamhet bör stå i
              fokus när man nu diskuterar vad som ska göras med byggnaden och
              andra angränsande saker. Det är annars inte det intryck man fått
              när man som utomstående har kunnat följa processen.
            </seg>
            <seg xml:id="i-58ab5d7887e58a0e-0">
              Vi hade ägnat en del möda åt frågan och för vår del kommit fram
              till att den ambitionsnivå som är rimlig för Sveriges nationalmuseum
              var väldigt svår att inrymma i den befintliga otidsenliga byggnaden
              och i stället valt en tillbyggnad på tomten bakom.
            </seg>
            <seg xml:id="i-46548c1108cdf935-0">
              Den tillträdande borgerliga regeringen valde likafullt i stället
              jag kommer inte ihåg om det var på Lena Adelsohn Liljeroths tid
              eller under hennes företrädares korta period att inte gå på den
              linjen utan att i stället stänga in perspektivet till vad som
              gick att göra i den befintliga byggnaden och gav en byggnadsutredning
              till fastighetsägaren.
            </seg>
            <seg xml:id="i-a8f79c7cbaa944a3-0">
              För oss utomstående var det inte lätt att se att det var verksamheten
              som stod i fokus, utan det var en fråga om fastighetsunderhåll
              och modernisering av en enligt min mening spännande men otidsenlig
              museifastighet. Det är också därför som bara det alternativet
              har utretts. Jag tyckte då att det var lite konstigt att det resultat
              som Fastighetsverkets kompetenta utredare kommit fram till blev
              så totalt underkänt av kulturministern redan samma dag som det
              offentliggjordes.
            </seg>
            <seg xml:id="i-c62d3451e9b2d130-0">
              Jag vill för min del att man ska se till Nationalmuseum, som
              är ett så prestigefullt museum och så viktigt i Sverige, för Sverige
              och för bilden av Sverige, med sådana fantastiska samlingar till
              otroligt stora värden. Frågan om vad vi vill med vårt nationalmuseum
              de kommande 50 åren eller kanske 100 åren är för viktig för att
              bli en bieffekt av en byggnadsutredning.
            </seg>
            <seg xml:id="i-067e34e0495b61b7-0">
              Jag tycker i stället att man ska börja i andra änden och utreda
              vad ett museum av den digniteten kräver för att det ska bli av
              världsklass och därefter ta itu med frågor om byggnaden. Jag kan
              inte se annat än att de tre år av mandatperioden som hittills
              har gått är tre förlorade år. Man är tillbaka där vi var innan
              vi bestämde oss för vårt vägval.
            </seg>
            <seg xml:id="i-7a80de0a24ef7b47-0">
              Nu säger kulturministern att detta bara var en första bedömning
              som vi nu har att ta ställning till. Jag vill då fråga när vi
              kan förvänta oss ett ställningstagande, i vad mån det nu kommer
              något ytterligare utöver det som redan är gjort, när kulturministern
              nu sade att det var ett orimligt förslag.
            </seg>
            <seg xml:id="i-9f7cd26623031292-0">
              Vad är det i det ställningstagandet som då kommer att präglas
              av att det är museiverksamheten som står i centrum och inte huset?
              Det är bara huset som är utrett. Det har blivit en kolossalt dyr
              lösning eftersom man ska bygga nya hus under de gamla. Man ska
              i praktiken ha en ny byggnad under jord för en hörsal och för
              tekniska ventilationsanläggningar och sådant.
            </seg>
            <seg xml:id="i-c53949366132bf18-0">
              Jag tycker att detta inte är en framkomlig väg om man vill ha
              ett museum av världsklass. Det är precis det som jag vill, och
              jag gissar att det också är vad kulturministern vill men kanske
              inte fått mandat att driva ordentligt.
            </seg>
          </u>
          <note type="speaker" xml:id="i-633ca61ce788a505-0">
            Anf. 53 Kulturminister LENA ADELSOHN LILJEROTH (m):
          </note>
          <u xml:id="i-547d28eeb19657dd-29" who="unknown">
            <seg xml:id="i-eace17d6a55ae581-0">
              Herr talman! Leif Pagrotsky talar om ett museum av världsklass.
              Jag vill också gärna ha ett museum av världsklass. Jag tycker
              att detta i mångt och mycket är ett museum av världsklass. Det
              visar också de höga besökssiffror som museet har.
            </seg>
            <seg xml:id="i-406c57192cd366bc-0">
              Eftersom vi har en del olika uppfattningar när det exempelvis
              gäller detta med entréavgifter kan jag glädja mig åt att det nu
              snudd på exakt är lika många besökare som det var tidigare när
              det var så kallad fri entré, fastän det egentligen inte var det.
            </seg>
            <seg xml:id="i-bb24075701ffad3f-0">
              Jag kan eftersom jag har utredningen och förstudien från Statens
              fastighetsverk se att detta har varit väl känt under ett drygt
              års tid. Leif Pagrotsky och övriga i kulturutskottet har kunnat
              gå in och läsa i uppdraget. Det fanns då inga synpunkter på att
              uppdraget skulle omfatta något betydligt mer om museet.
            </seg>
            <seg xml:id="i-38f9c526c91a6423-0">
              Det var väldigt tydligt att det handlade om renovering och ombyggnad
              av Nationalmuseums befintliga byggnad, eftersom det är där de
              stora problemen har funnits. Det har ramlat ned delar från taken.
              Det har tidigare på sikt varit problem med brandsäkerheten, vilket
              vi har kommit till rätta med.
            </seg>
            <seg xml:id="i-d23eae40ba6a7f54-0">
              Det har också varit problem med ventilation och klimatfrågor
              över huvud taget. Det kommer på sikt att göra det svårt för Nationalmuseum
              att ta emot konst av hög internationell klass för att kunna fortsätta
              att hålla uppe den höga standard som man har på sina utställningar,
              som är det som har dragit publik. Därför har vi sett det som absolut
              nödvändigt att se över byggnaden utifrån klimatfrågor, värme,
              ljus och övrigt.
            </seg>
            <seg xml:id="i-f383cef43658b314-0">
              Det är en annan sak att huset också är vackert i sig. Det är
              en fråga som Nationalmuseum och Statens fastighetsverk har diskuterat.
              Men det ingick inte i de ursprungliga förutsättningarna. Vi har
              förvisso fått ett mycket genomarbetat förslag men inget alternativ
              till detta. Jag ser det inte som möjligt att ha ett museum stängt
              i sju åtta år.
            </seg>
            <seg xml:id="i-cfe4f3bde4d4de12-0">
              Leif Pagrotsky säger att jag var kritisk från dag ett. Jag kunde
              konstatera, eftersom jag vet att Leif Pagrotsky var på pressvisningen,
              att Pagrotsky också var mycket kritisk, i varje fall enligt tidningarna
              då.
            </seg>
            <seg xml:id="i-a9b28a99b822b4fb-0">
              Jag hade anledning att engagera mig i frågan redan tidigare eftersom
              Jane Cederqvist på den tidigare regeringens uppdrag gjorde en
              översyn. Vi hade många diskussioner om det då. Jag uppfattade
              det inte som att man från den tidigare socialdemokratiska regeringen
              tog någon större hänsyn till det som Jane Cederqvist tog fram
              i sin utredning. Det handlade väldigt mycket om hur situationen
              nu ser ut inom Nationalmuseum.
            </seg>
            <seg xml:id="i-d67df127647af228-0">
              Det är ett mycket viktigt museum. Det har runt 700 000 föremål.
              Det är naturligtvis en grannlaga uppgift att flytta ut de föremålen
              och förvara dem någonstans under en ombyggnadsperiod. Men jag
              ser det inte som möjligt att ha det stängt under sju åtta år.
            </seg>
            <seg xml:id="i-e8d8b92453ee6a72-0">
              Jag ser det inte, som Leif Pagrotsky sade alldeles nyss, som
              tre förlorade år. Det är tvärtom. Den stora tillströmningen av
              besökare och de intressanta utställningar som har varit har dragit
              både svensk och internationell publik visar att det inte är tre
              förlorade år. Det har varit tre väldigt framgångsrika år.
            </seg>
            <seg xml:id="i-1d58aae8f067627f-0">
              Att man sedan har problem på grund av långvarig brist på underhåll
              är en helt annan sak. Den utveckling som jag förstår att Leif
              Pagrotsky här talar om var att man eventuellt, fastän det inte
              fanns några klara löften, skulle bygga ett designmuseum. Det handlar
              fortfarande inte om konsten. Det är det väsentliga och viktiga
              i Nationalmuseums uppdrag.
            </seg>
            <seg xml:id="i-e73bfbd2a6215d37-0">
              Jag kan bara konstatera att i de förslag vi hittills har fått
              från Statens fastighetsverk ryms knappast konsten i alla fall
              inte måleriet.
            </seg>
          </u>
          <note type="speaker" xml:id="i-ddf7d5521286894d-0">
            Anf. 54 LEIF PAGROTSKY (s):
          </note>
          <u who="leif_pagrotsky_f7100f" xml:id="i-e9e3dcc0fcb52c51-1">
            <seg xml:id="i-fe6d3b7f9e2114cd-0">
              Herr talman! Det har nu gått tre år sedan vi socialdemokrater
              sade att vi ville bygga till och bygga nytt därför att den gamla
              byggnaden var för begränsande för den verksamhet som Sveriges
              nationalmuseum behöver. Det skulle också ge utrymme för att ompröva
              avgränsningen mellan olika museers arbetsområden och det skulle
              ge möjlighet att bygga lokaler som är lämpade för de stora internationella
              utställningar som är så framgångsrika.
            </seg>
            <seg xml:id="i-980065630a3272ec-0">
              Detta skrev vi fast i vårt valmanifest. För mig som kulturminister
              var det en mycket stor framgång att få ett sådant stort löfte
              i vårt erbjudande till väljarna. Jag är ledsen, och jag tror att
              stora delar av Kultursverige är det, för att det inte föll väljarna
              på läppen och för att det inte räckte för att de skulle ta emot
              det erbjudandet.
            </seg>
            <seg xml:id="i-181ef157828be59d-0">
              Den nya regeringen valde att börja om från början och utreda
              ett annat alternativ, som redan den dag det läggs fram av beställaren
              själv, självaste kulturministern, får omdömet orimligt. Tydligare
              kan inte ordet magplask definieras. Tydligare kan inte orden tre
              förlorade år definieras tre förlorade år i planeringen för Sveriges
              nationalmuseums framtid. Vi står inte en millimeter längre fram
              i dag än vad vi gjorde när Lena Adelsohn Liljeroth tillträdde
              för tre år sedan. Det är ovedersägligt.
            </seg>
            <seg xml:id="i-77d0f3d074b60552-0">
              Lena Adelsohn Liljeroth försöker blanda bort korten genom att
              säga att det inte är tre förlorade år därför att museet har haft
              framgångsrika utställningar. Det är ett farligt argument för att
              komma från regeringen. Det som har förklarat publiktillströmningen
              är ju dessa fantastiska tillfälliga utställningar, som inte kommer
              att kunna inrymmas i huset efter den renovering som Fastighetsverket
              har föreslagit. Det låg ju också i korten i den beställning som
              regeringen gav i direktiven till Fastighetsverket.
            </seg>
            <seg xml:id="i-0532a1a83d1abfda-0">
              För att museet ska kunna fortsätta att vara så framgångsrikt
              som det har varit med utställningarna krävs någonting annat än
              det som redan är föreslaget. Det ska bli spännande att se om jag
              får ett svar på den fråga jag ställde i mitt första inlägg till
              kulturministern: När kommer regeringen att redovisa sin bedömning
              av Fastighetsverkets förslag och sitt besked till alla oss andra
              som är intresserade om hur den fortsatta processen kommer att
              se ut och vad som ska ske med Sveriges nationalmuseum Sveriges
              kanske mest prestigefulla och viktiga museum?
            </seg>
            <seg xml:id="i-0129772fe1a6b1a6-0">
              Jag vill ha ett museum av världsklass ett museum som är värt
              att uppmärksamma runt om i världen. Det ska ha utställningar som
              kan sätta avtryck runt om i världen, och det ska kunna ta emot
              utställningar från andra delar av världen som vill komma hit och
              visa upp sig. Det är inte möjligt i de nuvarande lokalerna, och
              det kommer inte heller att vara möjligt i de renoverade lokaler
              som Fastighetsverket har föreslagit.
            </seg>
            <seg xml:id="i-91b39c76787f777b-0">
              Jag vill veta av kulturministern: Hur ser planerna ut för att
              hämta ifatt de tre förlorade år som nu har slösats bort på en
              utredning som har visat sig vara en återvändsgränd? Det har visat
              sig att när man nu är färdig med utredningen efter tre år har
              man inte kommit längre fram än där man var när man började eftersom
              hela resultatet redan har underkänts.
            </seg>
            <seg xml:id="i-55e800cefbf94912-0">
              Det är inte bara en fråga om hur länge museet ska vara stängt.
              Det är en fråga om vad för sorts museum man vill ha i framtiden
              och vilken sorts lokaler som den framtida museipedagogiken ställer
              krav på för att det här ska bli ett tilltalande och modernt museum.
              Dagens lokaler är från 1860-talet tiden innan det fanns elektricitet
              och tiden innan det fanns hiss. De finaste ytorna finns längst
              upp under taket eftersom det är där det var ljust. Det är svårt
              att se att detta ska kunna gå att göra till ett museum i världsklass
              utan att man har djärvare ambitioner vad gäller byggnaden än att
              bara måla om, byta elkablar och bygga en ny hörsal under jord.
            </seg>
          </u>
          <note type="speaker" xml:id="i-3d54f1e2d868e0d1-0">
            Anf. 55 Kulturminister LENA ADELSOHN LILJEROTH (m):
          </note>
          <u xml:id="i-547d28eeb19657dd-30" who="unknown">
            <seg xml:id="i-af873a2b7b6741bc-0">
              Herr talman! Jag vidhåller att det inte är några tre förlorade
              år. Det kan man inte se när Nationalmuseum i fjol hade 475 000
              besökare. Det är absolut inga förlorade år.
            </seg>
            <seg xml:id="i-7c59c43187b6ba04-0">
              När vi tillträdde gav vi bland andra Christina Rogestam i uppdrag
              att se över en del av de önskemål det var rätt många önskemål
              som hade hopat sig under den senaste socialdemokratiska regeringsperioden
              på tolv år. Det fanns rätt mycket att göra i form av bristande
              underhåll. Christina Rogestams slutsats blev bland annat att det
              inte minst var viktigt att se över många byggnaders behov av renovering.
              Till dessa hörde Nationalmuseum. Det var därför rimligt att ge
              Statens fastighetsverk, som har goda kunskaper inte minst när
              det gäller den tekniska sidan, i uppdrag att utreda hur man skulle
              kunna göra detta.
            </seg>
            <seg xml:id="i-c4b71f935fee0c0c-0">
              Vi har nu fått ett förslag som vi arbetar med på departementet.
              När Leif Pagrotsky frågar mig när vi kommer att återkomma kan
              jag bara svara: Inom kort. Det här är en mycket grannlaga uppgift,
              och jag ser det inte som möjligt att stänga detta museum, som
              ändå är ett museum i världsklass, under så lång tid som sju åtta
              år. Det är orimligt, vilket också gäller de kostnader som finns.
              Det skulle ändå inte heller lösa de problem som Leif Pagrotsky
              menar att museet har. Han verkar i stället vilja bygga ett nytt
              museum. Det kostar kanske lika mycket som det här vem vet?
            </seg>
            <seg xml:id="i-044c9e77ccd3d036-0">
              Jag kan inte säga mycket mer just nu än att jag delar Leif Pagrotskys
              uppfattning att detta är ett viktigt museum. Det ska förbli ett
              viktigt museum. Men det bygger också på att museet har möjlighet
              att ta emot konstverk, inte minst från utlandet, och visa dem.
            </seg>
            <seg xml:id="i-36a4e737fe5f735a-0">
              Jag kan konstatera att det inte hände särskilt mycket under Leif
              Pagrotskys regeringstid. Man talade i vanlig ordning om att nu
              ska vi bygga någonting nytt och någonting stort. Men de problem
              och de bekymmer som museet redan då hade och som jag vet att Leif
              Pagrotsky och andra kände till på departementet gjorde man inte
              mycket åt.
            </seg>
          </u>
          <note type="speaker" xml:id="i-ca577631f12b544c-0">
            Anf. 56 LEIF PAGROTSKY (s):
          </note>
          <u who="leif_pagrotsky_f7100f" xml:id="i-e9e3dcc0fcb52c51-2">
            <seg xml:id="i-74863a5ba86c8482-0">
              Herr talman! Det var bristande fastighetsunderhåll som krävde
              stora investeringar. Min slutsats var att det då är bättre ekonomi
              att satsa på något djärvare och radikalare än att bara måla om,
              byta elkablar och installera en fläkt. Jag inser att det också
              är Lena Adelsohn Liljeroths bedömning eftersom det är en så genomgripande
              ombyggnad att museet ska vara stängt i sju år som är resultatet
              av det ogenomtänkta uppdrag som Fastighetsverket fick. De har
              gjort ett så bra jobb de har kunnat under omständigheterna. Men
              resultatet är orimligt; där vill jag faktiskt instämma med ministern.
            </seg>
            <seg xml:id="i-b03e21da5d42069c-0">
              Det är orimligt inte bara för att museet ska vara stängt i sju
              år utan också, och inte minst, därför att det inte ens efter ombyggnaden
              kan upprepa en sådan utställning som Prerafaeliterna. Det nya
              bygget klarar inte sådana publiksuccéer och sådana publikknipande
              fantastiska utställningar som man har klarat i detta gamla slitna,
              otidsenliga hus. Ännu mindre klarar man av att låna in och ta
              emot de stora framgångsrika utställningar som vandrar mellan två
              tre samarbetande stora internationella museer. Jag tycker att
              det är för dåligt, och jag tycker att Sverige förtjänar en högre
              ambitionsnivå för sitt nationalmuseum.
            </seg>
            <seg xml:id="i-d3ed2ce64dfed067-0">
              När det gäller underhåll har man separerat fastighetsägandet
              från verksamheten. Det gjordes förra gången vi hade en borgerlig
              regering, när den skulle leka affär i stor skala. Det gjorde att
              detta är föremål för förhandlingar varje år mellan hyresgäst och
              hyresvärd. Resultatet har blivit att man prioriterar sin verksamhet
              och inte fastigheten.
            </seg>
            <seg xml:id="i-7933a7573ea83f15-0">
              Detta har gjort att vi nu har stått inför en valsituation där
              vi kan välja färdväg. Vi socialdemokrater valde färdvägen att
              bygga till, bygga nytt, vidga perspektiven och satsa ambitiösare.
              De borgerliga valde att säga nej till detta, och de börjar nu
              finna att den väg som då återstår är att måla om det gamla huset
              och göra lite pynt i kanten. Det duger inte. Det krävs något mycket
              djärvare och mycket ambitiösare för att Sverige ska få ett nationalmuseum
              i nivå med sina ambitioner.
            </seg>
          </u>
          <note type="speaker" xml:id="i-fc913eb61543e605-0">
            Anf. 57 Kulturminister LENA ADELSOHN LILJEROTH (m):
          </note>
          <u xml:id="i-547d28eeb19657dd-31" who="unknown">
            <seg xml:id="i-1af553e2f5c4232b-0">
              Herr talman! Det blir mer och mer intressant. Djärvare och radikalare,
              säger Leif Pagrotsky. Jag vet inte vad han egentligen vill ha,
              men uppenbarligen når inte Nationalmuseum upp till något av de
              krav och förväntningar som Leif Pagrotsky ställer. Jag tyckte
              snarare att jag hörde ord om otidsenligt, slitet och annat.
            </seg>
            <seg xml:id="i-06e97fa4d98a7119-0">
              Det här kan ju inte har kommit nyligen. Jag frågar mig bara vad
              Leif Pagrotsky gjorde under sina år som kulturminister. Det var
              ingenting som ledde till det här, utan det var tal om att bygga
              någonting nytt. Men han hade fortfarande stått kvar med det nuvarande
              huset.
            </seg>
            <seg xml:id="i-73f3fde2d113f015-0">
              Högre ambitioner, säger Leif Pagrotsky att vi ska ha. Jag tycker
              att det är goda ambitioner nog att kunna få Nationalmuseums hus,
              som jag tycker är mycket vackert, att fungera bättre. Att i det
              här läget inte ha möjligheter att genomföra de förslag som Statens
              fastighetsverk vill se, med en kostnad på uppemot 1 miljard kronor,
              är en helt annan sak.
            </seg>
            <seg xml:id="i-3e06f7009489cf4c-0">
              Jag tycker fortfarande att det är ett bra museum med en högkvalitativ
              verksamhet och goda konstnärliga ambitioner. Men inte desto mindre
              håller jag fast vid min uppfattning att vi måste ha alternativ
              till den utredning som Statens fastighetsverk har tagit fram,
              och det är också detta som vi efterlyser. Vi återkommer inom kort
              med förslag på vad som ska ske med Nationalmuseum framöver.
            </seg>
          </u>
          <note xml:id="i-a7faa3b6c83d7c31-7">
            Överläggningen var härmed avslutad.
          </note>
          <note xml:id="i-e8a001c88e7d4b91-0">
            12 § Svar på interpellation 2008/09:511 om IB-elevernas möjligheter
            att söka till vidare studier
          </note>
          <note type="speaker" xml:id="i-7a47c068d5731fd4-0">
            Anf. 58 Statsrådet LARS LEIJONBORG (fp):
          </note>
          <u xml:id="i-547d28eeb19657dd-32" who="unknown">
            <seg xml:id="i-5972cb5b44f534f9-0">
              Herr talman! Mats Pertoft har frågat utbildningsminister Jan
              Björklund hur han kommer att agera för att säkerställa att elever
              på IB-programmet, det vill säga International Baccalaureate Diploma
              Programme, även i framtiden får samma möjligheter som alla andra
              gymnasieelever att söka till svenska högskolor.
            </seg>
            <seg xml:id="i-6fe66c9824994482-0">
              Arbetet inom regeringen är så fördelat att det är jag som ska
              besvara interpellationen.
            </seg>
            <seg xml:id="i-6e5c993ceca3cc01-0">
              Inledningsvis vill jag framhålla att gymnasieelever ska ha stor
              frihet när det gäller valet av utbildning. Givetvis är det regeringens
              ambition att den svenska gymnasieskolan ska stå sig väl när det
              gäller att förbereda eleverna för en alltmer internationaliserad
              högre utbildning. I ljuset av globaliseringen är det dock viktigt
              att eleverna kan välja utbildningsalternativ med en stark internationell
              prägel. IB-utbildningen är internationellt erkänd som en utbildning
              som ger god förberedelse för högre studier.
            </seg>
            <seg xml:id="i-b6218774ac84a109-0">
              Elever från svensk gymnasial utbildning får från och med höstterminen
              2010 tillgodoräkna sig så kallade meritpoäng när de söker till
              högskolan. Det innebär att de kan få extra poäng till sitt jämförelsetal
              för betyg i kurser i moderna språk, engelska och matematik samt
              kurser som är relevanta för den sökta utbildningen. Syftet med
              detta är att uppmuntra elever i gymnasieskolan att läsa språk
              och matematik på en fördjupad nivå samt att premiera studier i
              gymnasieskolan som har särskild betydelse för den utbildning som
              eleven avser att söka till.
            </seg>
            <seg xml:id="i-00a54c169365181d-0">
              Utbildningarna i olika länder skiljer sig dock åt. I vissa länder
              och utbildningssystem finns motsvarande möjligheter som svenska
              gymnasieelever har när det gäller att välja inriktningar och kurser.
              I andra länder saknas sådana möjligheter. Att låta sökande med
              betyg från utländsk utbildning tillgodoräkna sig meritpoäng förutsätter
              att vi på ett rättvist sätt kan jämföra olika länders gymnasiala
              utbildning på kursnivå, vilket är svårt.
            </seg>
            <seg xml:id="i-2e999fe8ccb62613-0">
              Eftersom sökande som inte tillgodoräknas meritpoäng får ett annat
              jämförelsevärde ska de i betygsurvalet inte konkurrera med sökande
              som tillgodoräknas meritpoäng. Från och med höstterminen 2010
              finns därför i betygsurvalet en särskild kvotgrupp för sökande
              med betyg från utländsk utbildning.
            </seg>
            <seg xml:id="i-103e1632330ec596-0">
              På grund av att platserna fördelas till respektive kvotgrupp
              i förhållande till antalet behöriga sökande i gruppen kan de nya
              bestämmelserna innebära att utländska sökande, särskilt till populära
              utbildningar, kan komma att konkurrera om få platser. Det kan
              också innebära att duktiga utländska sökande inte antas medan
              svenska sökande med ett jämförelsevis sämre meritvärde antas.
            </seg>
            <seg xml:id="i-9055397dddbc9181-0">
              Den viktigaste målsättningen med de antagningsregler som träder
              i kraft den 1 januari 2010 är att sända tydliga signaler till
              elever i gymnasieskolan om att ansträngning och fördjupning lönar
              sig. Därför bereds för närvarande inom Regeringskansliet ett förslag
              att inom kort ge Högskoleverket i uppdrag att utreda om det finns
              förutsättningar att tilldela meritpoäng för bland annat IB-utbildning
              på likvärdiga villkor som för svensk gymnasial utbildning. Utgångspunkten
              är att IB-elever ska kunna meritvärderas på ett likvärdigt sätt
              och konkurrera i samma urvalsgrupper som sökande med betyg från
              svensk gymnasial utbildning.
            </seg>
          </u>
          <note type="speaker" xml:id="i-ad04c96262ab0581-0">
            Anf. 59 MATS PERTOFT (mp):
          </note>
          <u who="mats_pertoft_740cd3" xml:id="i-0aac8fd227805ca1-0">
            <seg xml:id="i-bf04c0dd6bb27932-0">
              Herr talman! Tack för svaret, ministern! Jag gladde mig särskilt
              åt de sista meningarna om att man arbetar med frågan. Men samtidigt
              måste jag säga att jag blir lite förvånad. IB-programmet har funnits
              länge i den svenska gymnasieskolan. Det har väl varit lite grann
              av ett flaggskepp. Det sägs till med att det är det mest krävande
              studieprogram på gymnasienivå i Sverige över huvud taget.
            </seg>
            <seg xml:id="i-5f484297de0a1b2c-0">
              I ministerns svar pratas det om att man vill sända tydliga signaler
              till elever i gymnasieskolan om att ansträngning och fördjupning
              lönar sig. Jag håller med om det. Det är bra att våra elever vet
              att ansträngning och fördjupning lönar sig. Men det är inte bra
              att när man väljer det mest krävande studieprogrammet på gymnasienivå
              som har funnits en lång tid i Sverige får man beskedet att ens
              studier helt plötsligt värderas lägre. Det här är inte något nytt.
              Vad jag har förstått var man medveten om denna konsekvens redan
              i beslutet 2007. Det har gått en lång tid sedan dess, och ingenting
              har hänt.
            </seg>
            <seg xml:id="i-566ff6744bab75eb-0">
              Nu säger man att man förbereder att ge Högskoleverket i uppdrag
              att finna förutsättningar, men i dag har vi 2009. Varför vänta
              till sista minuten på det här sättet?
            </seg>
            <seg xml:id="i-82fa7b7ddc358cf2-0">
              IB-programmet har ju varit en stor tillgång i den svenska gymnasieskolan
              som jag tror att vi båda är måna om att behålla och värdera. Det
              är en utbildning som är av internationell standard, men det är
              svenska elever som väljer den i Sverige inom ramen för den svenska
              gymnasieskolan, oftast till och med inom ramen för den kommunala
              svenska gymnasieskolan.
            </seg>
            <seg xml:id="i-e2cc92f5eafbfcde-0">
              Det blir lite märkligt när de då ska värderas som utländska sökande.
              Jag tycker att det är viktigt med utländska sökande till den svenska
              högskolan. Det är en del av en globaliserad värld för att stärka
              den svenska konkurrenskraften och bidra med nya saker, ny information
              och så vidare på den internationella arenan. Men elever som har
              gått den svenska gymnasieskolan har också kunnat välja IB-programmet
              utifrån det som ministern sade, nämligen den stora friheten som
              har varit ett adelsmärke för vår svenska gymnasieskola. Nu pratar
              vi om pedagogisk frihet. Vi pratar inte om att sänka nivån.
            </seg>
            <seg xml:id="i-915356df4ca24d9b-0">
              Problemet är att regeringen inte verkar ha klarat av att från
              2007 till 2009 ta fram en lösning för hur det program som sägs
              vara det mest krävande studieprogrammet på gymnasienivå i Sverige
              kan värderas på ett korrekt sätt när man söker till högskolan.
            </seg>
            <seg xml:id="i-6050d7d1e8f80bc8-0">
              Min fråga till ministern är: Varför sker detta nu i sista minuten?
              Det här är ju att leka med de ca 1 000 IB-elever som varje år
              söker till och varje år utexamineras från IB-programmet. Jag skulle
              vilja höra lite mer konkret från ministern vad man tänker göra.
              Hur snabbt kan det gå att få fram en lösning på detta problem?
            </seg>
          </u>
          <note type="speaker" xml:id="i-da38ced35ae801c9-0">
            Anf. 60 Statsrådet LARS LEIJONBORG (fp):
          </note>
          <u xml:id="i-547d28eeb19657dd-33" who="unknown">
            <seg xml:id="i-b7985653706b12ad-0">
              Herr talman! Jag vill tacka Mats Pertoft för att han har fört
              denna fråga till riksdagen. Det är intressant att få diskutera
              den. Den är viktig.
            </seg>
            <seg xml:id="i-a85cff71e3debb6d-0">
              Jag vill börja med att ställa frågan: Varför införde vi betyg
              med meritpoäng?
            </seg>
            <seg xml:id="i-f99cec84e7fffb74-0">
              Från mitt perspektiv är det förstås viktigt att våra studenter
              har bra förkunskaper, men huvudmotivet låg faktiskt på statsrådet
              Björklunds ansvarsområde, och det är mot den bakgrunden mycket
              förståeligt att interpellanten riktade sin fråga till skolministern.
            </seg>
            <seg xml:id="i-ece3e4eec69292bf-0">
              Vi vill skicka tydliga signaler till Sveriges gymnasister att
              det lönar sig att anstränga sig och att det lönar sig att välja
              krävande ämnen. Jag tycker att införandet av meritpoäng är en
              av de bättre saker som jag har gjort under mina hittillsvarande
              tre år på den här posten som högskoleminister. Mycket tyder på
              att den här signalverkan redan har haft effekt och att det här
              påverkar valen på ett önskvärt sätt i gymnasieskolan.
            </seg>
            <seg xml:id="i-539764227fd90288-0">
              När man gör stora förändringar uppstår en del problem i marginalen.
              Jag ska villigt erkänna att vi nu ser att vi möjligen underskattade
              problemet för IB-eleverna. Vi tyckte dock då att lösningen med
              en kvotgrupp för utländska elever var en bra lösning. Jag kan
              väl ändå för att försvara oss till hälften säga att jag tror att
              kritikerna möjligen underskattar den lösningen. I många fall skulle
              den ha fungerat mycket bra också för IB-eleverna.
            </seg>
            <seg xml:id="i-8bdeeee616ca98f9-0">
              Men i takt med att denna fråga har blivit mer och mer uppmärksammad
              och vi har diskuterat den internt har väl också vi kommit till
              slutsatsen att IB-elever möjligen missgynnas i detta nya system.
              Då är det precis som Mats Pertoft säger att vi är överens om att
              international baccalaureate är en bra gymnasieutbildning, och
              det vore väldigt synd om det spred sig i Sverige att man inte
              ska gå på IB om man ska komma in på en populär högskoleutbildning.
              Vi känner att vi på något sätt bör rätta till det här.
            </seg>
            <seg xml:id="i-fa865a6c25721d06-0">
              Mats Pertoft ställer frågan vad som menas med detta mer konkret,
              och jag skulle då kanske lite skämtsamt vilja säga att det skulle
              jag också vilja veta. Med det vill jag säga att det här inte är
              lätt. Antagningssystemet är krångligt redan från början. Det vilar
              dock på vissa principer om rättvisa, likvärdighet och transparens
              och sådant där. När man börjar göra undantag är det väldigt lätt
              att hela bygget rasar, för om någon av grundpelarna rycks undan
              blir det mer instabilt.
            </seg>
            <seg xml:id="i-a3e57f95d60af229-0">
              Vi har dock nu en dialog med Högskoleverket om ett uppdrag till
              dem. Jag räknar med att det ska klubbas i regeringen nästa vecka,
              torsdagen den 11 juni. Då kommer de att få tid på sig fram till
              den 1 oktober, och vi har ändå gott hopp om att kunna hitta en
              lösning. Skulle det bara handla om att transformera IB-resultat
              till jämförliga meritpoängsresultat är det relativt lätt. Det
              är bara det att med det ena följer det andra. Får IB den här rättigheten
              kommer också andra att kräva att få det, och det är det som är
              svårigheten i det uppdrag som Högskoleverket nu får. Men vi har
              gott hopp om att de ska klara det.
            </seg>
          </u>
          <note type="speaker" xml:id="i-78bc5aaa9a9dd16c-0">
            Anf. 61 MATS PERTOFT (mp):
          </note>
          <u who="mats_pertoft_740cd3" xml:id="i-e0e49a39c9312584-0" next="cont">
            <seg xml:id="i-02521789d2ef96c0-0">
              Herr talman! Ja, hur ska jag kommentera detta? Det är väl bättre
              att vakna sent än aldrig, ungefär så. År 2007 fattades beslutet
              i riksdagen om meritpoängen. Redan då i det beslutet fanns IB-problematiken
              nämnd. Och det är ju bra att man har vaknat nu, men det hade varit
              bättre att vakna tidigare, inte minst när man tänker på att det
              är cirka tusen elever som nu sitter hemma på sin kammare och funderar
              på om de ska söka till IB-programmet i höst, och IB-skolorna och
              programmen undrar om de får några elever när det är så oklart
              hur betygen kommer att värderas i framtiden.
            </seg>
            <seg xml:id="i-8ecc8bd0779a6de9-0">
              Jag tycker att det är väldigt bra att ministern säger att uppdraget
              ska finnas redan nästa vecka och att Högskoleverket den 1 augusti
              antagligen ska kunna leverera.
            </seg>
          </u>
          <note xml:id="i-1ba74018d9bdda22-0">
            (Statsrådet LARS LEIJONBORG (fp): Den 1 oktober.)
          </note>
          <u who="mats_pertoft_740cd3" prev="cont" xml:id="i-e67aa2ba477f9e58-0">
            <seg xml:id="i-9cc773d8e612fbab-0">
              Ursäkta! Tack för rättelsen! Jag var lite optimistisk för jag
              skulle vilja skynda på detta ännu mer med tanke på att man sedan
              2007 har känt till problematiken. Jag menar att våra grannländer
              visar att det här går. Jag har när jag har försökt att djupdyka
              i denna problematik förstått att till exempel vårt grannland Norge
              har gjort en liknande utvärdering och därtill kommit fram till
              att hos dem motsvarar IB-betygen gott och väl systemet med meritpoäng.
            </seg>
            <seg xml:id="i-6ffc5731f634035d-0">
              Jag kan inte jämföra det svenska och det norska meritpoängssystemet,
              så jag vill därmed inte säga att det här är en optimal lösning,
              men jag menar att när Norge har klarat det här så bra borde det
              ju gå i Sverige också.
            </seg>
            <seg xml:id="i-dbdca2af6583e31c-0">
              Vad jag framför allt oroar mig för nu när jag hör att regeringen
              är på banan är hur denna information i så god tid som möjligt
              ska nå ut till de elever som funderar på det här, för det här
              kan ju faktiskt betyda vara eller icke vara för olika IB-program
              i våra gymnasieskolor. Det här är just en sammanfattning av mycket
              av det som vi eftersträvar i den svenska gymnasieskolan ett gymnasieprogram
              som verkligen premierar och tar fram det bästa hos eleverna, kräver
              mycket av dem och levererar mycket. Vi ser också att de elever
              som har gått på IB-programmet genomgående lyckas väldigt väl.
            </seg>
            <seg xml:id="i-280a389c52ff1fb6-0">
              Min fråga till ministern blir då: Jag förstår att ett snabbt
              beslut är nödvändigt, men hur agerar man nu så att de sökande
              inför höstterminen redan får veta vad som kommer att gälla eller
              så snabbt som möjligt får veta vad som är regeringens ambition?
              För det här med kommunikation är inte alltid så lätt, och det
              är ju så att det är regeringen som har släpat efter och hade kunnat
              göra det här för länge sedan eftersom man ändå var medveten om
              problematiken i själva beslutet. Den finns nämnd där, och det
              är bara att konstatera att man har sovit ganska länge och vaknat
              lite väl sent. Men man har ändå vaknat, och det tycker jag är
              positivt!
            </seg>
          </u>
          <note type="speaker" xml:id="i-36073e05d8875a79-0">
            Anf. 62 Statsrådet LARS LEIJONBORG (fp):
          </note>
          <u xml:id="i-547d28eeb19657dd-34" who="unknown">
            <seg xml:id="i-8b9233482f13d297-0">
              Herr talman! Jag ska inte ge några råd i individuella fall, men
              man ska ju ha klart för sig att till de allra flesta platser i
              svensk högskola räcker i dag mer än väl ett gott slutbetyg från
              ett IB-program. Att tro att en IB-utbildning är värdelös med det
              nya intagningssystemet är att gå alldeles för långt. Även med
              lösningen att de skulle söka i den utländska kvotgruppen skulle
              de i många fall klara sig mycket bra. Men tidsplanen är viktig
              och vi är inställda på att vi när vi får den här lösningen den
              1 oktober efter ett snabbt remissförfarande ska kunna fatta beslut
              så att det här ska vara känt i relativt god tid före de ansöknings-
              och antagningstillfällen som finns 2010. Fram till dess får ungdomar
              och deras familjer nöja sig med beskedet att vi är helt inställda
              på att hitta en lösning som i ännu högre grad än den nuvarande
              tillgodoser IB-elevernas möjligheter att behandlas på jämlik fot
              med andra sökande.
            </seg>
            <seg xml:id="i-663ebc89019c526b-0">
              Jag minns inte om Mats Pertoft hade en motion om IB-situationen
              när vi fattade det här beslutet 2007. I så fall får jag väl erkänna
              att han vaknade tidigare, men jag har inget minne av någon sådan
              motion.
            </seg>
          </u>
          <note type="speaker" xml:id="i-3adebb96a5c3842e-0">
            Anf. 63 MATS PERTOFT (mp):
          </note>
          <u who="mats_pertoft_740cd3" xml:id="i-0aac8fd227805ca1-1">
            <seg xml:id="i-4b94847800e0dfd8-0">
              Herr talman! Nej, jag hade ingen sådan motion eftersom frågan
              ju var nämnd i propositionen, och därmed förutsatte jag att regeringen
              skulle ta sitt ansvar och göra arbetet och inte hålla på med en
              törnrosasömn fram till 2009. Men det är bra att det kommer ett
              beslut nu; jag klagar inte på det, utan det är mer att man får
              tänka sig för.
            </seg>
            <seg xml:id="i-7c2af72257aefd8f-0">
              Det här är ett problem. Ministern tog upp i början av sitt anförande
              också den stora frihet som vi har i den svenska gymnasieskolan.
              Det blir problem när regeringen inskränker denna frihet. Det blir
              bieffekter att program som hela tiden har varit giltiga och fullvärdiga
              i den svenska gymnasieskolan plötsligt kommer i någon sorts skuggzon,
              och plötsligt betraktas eleven som någon som kommer från andra
              länders skolsystem när eleven egentligen hela tiden har gått i
              den svenska gymnasieskolan. Det ser jag som ett större problem,
              men det kanske jag inte ska ta upp här och nu.
            </seg>
            <seg xml:id="i-8aea4abf2e9ba6b4-0">
              Kommer regeringen att på något sätt gå ut till IB-programmen
              och informera om det arbete som pågår? Det är viktigt, eftersom
              det är så brådskande, att det verkligen kommer fram information,
              helst redan direkt efter regeringsbeslutet om uppdraget till Högskoleverket.
            </seg>
            <seg xml:id="i-f7ea6ae9bc7e24d1-0">
              Jag har fått många meddelanden och kontakter från olika grupper
              som sysslar med IB som är oroliga. De är tacksamma för att vi
              debatterar frågan i dag. De undrar vad det är som kommer att hända.
              De skulle bli hjälpta av information från regeringens sida.
            </seg>
          </u>
          <note type="speaker" xml:id="i-b8d271d426e621b1-0">
            Anf. 64 Statsrådet LARS LEIJONBORG (fp):
          </note>
          <u xml:id="i-547d28eeb19657dd-35" who="unknown">
            <seg xml:id="i-4ca6b7c7354ca965-0">
              Herr talman! Detta är ett samtal mellan sjusovare. Vi har tydligen
              båda sovit när vi borde ha varit vakna. Nu är vi vakna, och det
              ska säkert gå att hitta en lösning på detta även om det inte är
              lätt. Norge är inte med i Europeiska unionen men har i och för
              sig en hel del av de förpliktelser ett medlemskap innebär. Jag
              vill nämna detta därför att ett problem är att unionsmedborgare
              ska behandlas som svenska medborgare. I den mån vi ger möjligheter
              för dessa elever innebär det i nästa led förmodligen att IB-elever
              på gymnasieskolor i andra länder får samma möjligheter. I tredje
              ledet innebär det att skolor som hävdar att de är likadana som
              IB-skolorna bör få samma möjligheter. Till sist kan själva grundvalen
              för det nya antagningssystemet skaka. Detta är inte lätt.
            </seg>
            <seg xml:id="i-29f2f062965865bc-0">
              När vi talar om att det här är den svenska gymnasieskolans flaggskepp
              vill jag säga att jag känner väl till IB-programmet. Jag är glad
              för att det finns, jag känner många som har gått där och jag vet
              att det är bra. Samtidigt ska vi inte falla i farstun på det sättet
              att vi inte också erkänner att i den svenska kommunala och med
              andra huvudmän drivna gymnasieskolan finns också många bra program.
              Särskilt när vi får system med meritpoäng som påverkar elevernas
              beteende tror jag att det finns många bra utbildningar i den så
              att säga svenska gymnasieskolan.
            </seg>
            <seg xml:id="i-cbc8d01aa0bb30b9-0">
              IB bör finnas kvar. Vi ska på allt sätt anstränga oss för att
              de ska få likvärdiga förutsättningar. Nästa torsdag kommer ett
              uppdrag till HSV som förhoppningsvis löser denna fråga.
            </seg>
          </u>
          <note xml:id="i-a7faa3b6c83d7c31-8">
            Överläggningen var härmed avslutad.
          </note>
          <note xml:id="i-50387d7330dd7e33-0">
            13 § Svar på interpellationerna 2008/09:533 och 558 om bredband
            i hela landet
          </note>
          <note type="speaker" xml:id="i-ef691034f4f76e1d-0">
            Anf. 65 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-36" who="unknown">
            <seg xml:id="i-9134af1a5c15b4a2-0">
              Herr talman! Eva-Lena Jansson har frågat mig vilka åtgärder jag
              avser att vidta för att stimulera en snabb bredbandsutbyggnad
              även utanför storstäderna.
            </seg>
            <seg xml:id="i-58efd0a22cc810e3-0">
              Désirée Liljevall har ställt frågor på samma tema och vill ha
              svar på vilka åtgärder jag avser att vidta för att den svenska
              bredbandsutbyggnaden fortsätter i Sverige så att alla får tillgång
              till en snabb Internetuppkoppling. Désirée Liljevall frågar också
              när och hur jag avser att implementera EU:s bidrag i bredbandsutbyggnadsprocessen.
            </seg>
            <seg xml:id="i-b408a31550383d08-0">
              Eva-Lena Jansson och Désirée Liljevall uttrycker en oro för att
              företag och boende i glesbygdsområden inte har samma tillgång
              till bredband som mer tätbefolkade delar av landet och att företagen
              därför riskerar att halka efter.
            </seg>
            <seg xml:id="i-10d5815cfcfd11df-0">
              Jag vill börja med att säga att regeringen på många sätt arbetar
              aktivt för att IT och bredband ska bidra till fler jobb genom
              fler och växande företag, till utvecklingskraft i alla delar av
              Sverige och till att förena miljö och företagsamhet.
            </seg>
            <seg xml:id="i-40c4578053f06a05-0">
              Sverige har överlag en god tillgång till IT-infrastruktur med
              hög överföringskapacitet. Enligt Post- och telestyrelsens senaste
              kartläggning har de flesta hushåll och företag förutsättningar
              att få bredband via trådbundna eller trådlösa nät. Det som bidragit
              till denna utveckling är en politik och reglering som stimulerat
              ökad konkurrens, täckningskrav vid frekvenstilldelning, en hög
              användning av Internet samt en teknisk utveckling, inte minst
              av mobilt bredband.
            </seg>
            <seg xml:id="i-6e257bdb76ed14eb-0">
              Men vi kan inte blunda för att det finns skillnader. I storstäder
              kan man i dag välja mellan flera operatörer och olika bredbandsuppkopplingar,
              medan valmöjligheterna i småorter och landsbygd är mer begränsade.
              Det finns också områden som saknar tillgång till en fungerande
              IT-infrastruktur.
            </seg>
            <seg xml:id="i-eac8707739ac20ed-0">
              Tillgång till IT-infrastruktur och bredband är en viktig fråga
              för regeringen och något som vi arbetar kontinuerligt med. Statens
              huvudsakliga roll är att få marknaden att fungera effektivt och
              ge marknadsaktörerna goda förutsättningar för sin verksamhet.
              Regeringen har stor tilltro till de drivkrafter som finns på marknaden.
              Samtidigt är förutsättningarna för att bygga ut ny infrastruktur
              sämre i de glest befolkade delarna av vårt land. Utmaningen är
              större i dessa delar.
            </seg>
            <seg xml:id="i-e183e928acee2cb6-0">
              Staten har ett ansvar för den miniminivå av så kallade samhällsomfattande
              tjänster som medborgarna har rätt till. Här pågår ett arbete både
              inom EU och Sverige för att diskutera hur samhällsomfattande tjänster
              ska definieras och hur nödvändiga åtgärder ska finansieras.
            </seg>
            <seg xml:id="i-ccb9129821751184-0">
              De medel som nu frigörs inom EU kan vara en ytterligare möjlighet
              i sammanhanget. Regeringen tittar just nu på möjligheterna att
              använda medlen på ett verkningsfullt sätt inom ramen för en ansvarsfull
              statsfinansiell politik.
            </seg>
            <seg xml:id="i-2c7dd54788043d30-0">
              Regeringen har också fått in ett antal förslag som bland annat
              rör tillgången till IT-infrastruktur och bredband. Det gäller
              de statliga utredningarna Effektivare signaler (Billinger) och
              Bredband i hela landet (Hedén) och förslag från Post- och telestyrelsen.
              Dessa förslag bereds nu inom Regeringskansliet.
            </seg>
          </u>
          <note type="speaker" xml:id="i-8d8679ad00ab6e22-0">
            Anf. 66 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-6">
            <seg xml:id="i-4260371e7b122dd7-0">
              Herr talman! Tack, statsrådet Åsa Torstensson, för svaret, även
              om jag kanske inte är fullt tillfredsställd med svaret.
            </seg>
            <seg xml:id="i-68f2cb9cd34edd00-0">
              PTS har gjort en bedömning av hur sannolikt det kommer att vara
              svårt för operatörerna att på enbart kommersiella villkor bygga
              ut och uppgradera infrastruktur med hög överföringskapacitet i
              områden med få användare. Det har Åsa Torstensson kommenterat
              i svaret på min interpellation, herr talman. Ändå verkar det som
              att regeringen och dess företrädare har en stor tilltro till marknaden
              i dessa frågor.
            </seg>
            <seg xml:id="i-4809fb1dc6994c4f-0">
              För några veckor sedan var jag på en telekomnätverksträff där
              frågan om bredband var hetast. Flera av oss här var närvarande.
              Det som togs upp vid träffen var att man inte såg att marknaden
              tog ansvaret för att bygga ut.
            </seg>
            <seg xml:id="i-50b1f0f2df18d6f3-0">
              I en bredbandskartläggning från 2008 som PTS har gjort kan man
              läsa vilka länder som har gjort politiska prioriteringar av bredband
              och offentliga investeringar. Frankrike, Finland, Storbritannien,
              USA, Tyskland och Sydkorea har en officiell strategi. Sverige
              har det inte. Frankrike, Finland, Storbritannien, USA, Tyskland
              och Sydkorea har mätbara mål. Sverige har det inte. När man jämför
              de olika länderna i fråga om investeringar är Sverige sämst i
              klassen.
            </seg>
            <seg xml:id="i-cc959c76ad174151-0">
              Det här är lite illavarslande. Vi har pratat om vikten av att
              skapa fler arbetstillfällen. Jag lyfte upp i min interpellation,
              herr talman, att en bredbandsutbyggnad i hela landet är en förutsättning
              för att myndigheter, landsting och kommuner kan ge medborgarna
              bättre service. Vi vet att på EU-medicinområdet, äldreomsorg och
              sjukvård, skulle arbetet underlättas betydligt i glest befolkade
              delar av landet. Då ser man inte från regeringens sida att man
              faktiskt borde satsa mer. När jag hörde svaret fick jag uppfattningen
              att ni tycker att det är viktigt, men jag undrar vad ni gör.
            </seg>
            <seg xml:id="i-fc6d06afb56bdf4c-0">
              Av svaret framgick följande: Tillgång till IT-infrastruktur och
              bredband är en viktig fråga för regeringen och något som vi arbetar
              kontinuerligt med. Hur då? Vad har i så fall regeringen gjort,
              herr talman? Det vore viktigt att kunna berätta.
            </seg>
            <seg xml:id="i-4ad6b7a94d9f52c7-0">
              I PTS egen utredning finns ingen officiell strategi och inga
              mätbara mål. Det går inte heller att se förväntade ekonomiska
              effekter. I Sydkorea har man räknat på att det ska bli 120 000
              nya arbeten. Vad gör regeringen? Väntar man på utredningarna?
              Pågår ett utredningsarbete? Varför har det i så fall tagit så
              lång tid? Det har gått snart tre år sedan regeringen tillträdde.
              Något hade regeringen kunnat göra.
            </seg>
            <seg xml:id="i-011cf25da3d01956-0">
              Det här är ett sätt att bidra med nya jobb. Det höjer kapaciteten
              där marknaden inte vill ta ansvar, men det är också en konkurrenssituation
              jämfört med andra länder om vi kan utöka antalet medborgare som
              får tillgång till bredband framför allt företag runt om i landet.
            </seg>
            <seg xml:id="i-305e6dd56f9546a2-0">
              Herr talman! Vad har regeringen gjort? Varför händer så lite
              när det gäller officiell strategi och mål?
            </seg>
          </u>
          <note type="speaker" xml:id="i-d1428430590b3e62-0">
            Anf. 67 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-0e052fdd4c4810d3-0">
            <seg xml:id="i-b67e9880b5ace34e-0">
              Herr talman! Jag vill tacka infrastrukturminister Åsa Torstensson
              för svaret. Det är hedervärt av henne att komma till riksdagen
              för en interpellationsdebatt mitt under brinnande valrörelse.
            </seg>
            <seg xml:id="i-2e164582c5dae2bf-0">
              Samtidigt handlar faktiskt den här debatten till viss del om
              EU och hur EU kan påverka bredbandsutbyggnaden i Sverige i en
              positiv riktning.
            </seg>
            <seg xml:id="i-3e378f62e1028a23-0">
              Sverige har en väl utbyggd IT-infrastruktur och en bra tillgång
              till Internet. Det hänger i många stycken samman med de investeringar
              som gjordes i början av 2000-talet, till exempel bredbandsstödet
              och hem-pc-reformen.
            </seg>
            <seg xml:id="i-d279066bd6eee606-0">
              Det senare kan till och med sägas vara en bidragande orsak till
              att Sverige tillhör de ledande IT-länderna. Det är olyckligt att
              den borgerliga regeringen valde att skicka den satsningen till
              de sälla jaktmarkerna.
            </seg>
            <seg xml:id="i-b86382c8f219b80e-0">
              Men det finns mycket kvar att göra. Enligt World Internet Institute
              befinner sig nästan en tredjedel av svenskarna utanför Internetvärlden,
              med andra ord två miljoner.
            </seg>
            <seg xml:id="i-187716ab7b9e2506-0">
              Den siffran presenterade institutet vid Internetdagarna i höstas.
              Samma siffra presenterades året innan. Det betyder att det fortfarande
              finns massor av svenskar som inte har börjat ta sina första steg
              på den digitala trappan.
            </seg>
            <seg xml:id="i-b095c2fb7614cfaa-0">
              Hur ska man få alla dessa människor att ta sig in i cybervärlden?
              För mig handlar det om två saker. För det första gäller det att
              ringa in vilka som har hamnat utanför och aktivt hjälpa dem in.
              För det andra måste bredbandsutbyggnaden fortsätta, så att alla
              får snabb tillgång till Internet.
            </seg>
            <seg xml:id="i-791e7d55a96e5bf3-0">
              I dag är många uppkopplade jämt, antingen via datorn eller via
              mobilen. Men för att det ska gå måste det finnas fungerande täckning,
              och så är det inte på alla ställen i vårt avlånga land. I dag
              saknar hundratusentals hushåll bredband, och på många platser
              i Sverige är det total mobilskugga.
            </seg>
            <seg xml:id="i-71bcd089fc38a12d-0">
              Herr talman! Om vi ska kunna behålla och förbättra vår goda position
              inom bredbandsområdet måste Sverige införa långsiktiga mål och
              formulera en nationell strategi, precis som Eva-Lena Jansson sade.
            </seg>
            <seg xml:id="i-f3576184bec02e89-0">
              Om vi inte gör det och om vi undertrycker behovet av förbättrad
              bredbandsinfrastruktur riskerar Sverige att hamna i bakvattnet.
              Det är ingen lyckad framtidssyn om vi vill att Sverige ska vara
              en ledande IT-nation och om vi vill värna en ekonomisk utveckling
              av rang.
            </seg>
            <seg xml:id="i-e971561c2123c608-0">
              Bredbandsförslagen har duggat tätt det senaste året. Ett förslag
              handlar om frekvensutdelningen och ett förslag är att staten ska
              gå in med 3 miljarder för att alla hushåll ska ha tillgång till
              bredband. Och nyligen kom Post- och telestyrelsen med sin bredbandsrapport
              där man efterfrågar tydliga mål och visioner från regeringens
              sida. Men några sådana har vi inte sett till.
            </seg>
            <seg xml:id="i-34d7e152c5663f78-0">
              I stället för att ta till sig utredarnas utredningar fortsätter
              regeringen att utreda.
            </seg>
            <seg xml:id="i-d9ef2f6f9ea676db-0">
              Kan det vara så att infrastrukturminister Torstensson inte får
              gehör för en statlig bredbandsutbyggnad i de interna budgetförhandlingarna?
              Vänder finansministern bort huvudet när infrastrukturministern
              står med sin tiggarmössa utanför Finansdepartementet?
            </seg>
          </u>
          <note type="speaker" xml:id="i-0df3a4e4564ab92c-0">
            Anf. 68 ELIZA ROSZKOWSKA ÖBERG (m):
          </note>
          <u who="eliza_roszkowska_oberg_840edd" xml:id="i-f7a3790729f1067a-0">
            <seg xml:id="i-cefd0a2e26bd429e-0">
              Herr talman! Vi måste tydliggöra politikens och statens roll
              på IT-området.
            </seg>
            <seg xml:id="i-d607ce3361c952ae-0">
              I första hand bör staten inte skapa onödigt krångel och onödiga
              hinder i regelverket. Politiska beslut måste vara tydliga och
              långsiktiga och främja innovation, teknikspridning och IT-standardisering.
              Och politikens roll är att ställa krav på robusthet och säkerhet.
            </seg>
            <seg xml:id="i-da6588949fa460f4-0">
              Vi verkar för ökad konkurrens på telekommarknaden. Utbyggnad
              av bredband, både trådbundet och trådlöst, ska i första hand ske
              i marknadens regi. Politiken och staten ska skapa bra förutsättningar
              för en fungerande konkurrens utan snedvridningar och hinder.
            </seg>
            <seg xml:id="i-eaa93ebffe4f2880-0">
              Eva-Lena Jansson anklagar i sin interpellation den borgerliga
              regeringen för övertro på marknadskrafterna. Jag ser dock oppositionens
              övertro på staten, staten som kan allt, är bäst på allt och har
              råd med allt.
            </seg>
            <seg xml:id="i-35cf9a19150e447c-0">
              Jag förstår att staten ibland måste hjälpa till, men det tidigare
              bredbandsstödet, till exempel, användes inte på ett optimalt sätt.
              Det användes även i de områden där det fanns en vilja från privata
              aktörers sida att bygga IT-infrastruktur.
            </seg>
            <seg xml:id="i-4a85c15291ea8517-0">
              Dessutom låter det på Socialdemokraterna som att utbyggnaden
              av bredband har stannat av medan den senaste statistiken från
              PTS säger tvärtemot. Bara under ett år har 300 000 fler hushåll
              och företag fått möjlighet till bredband via fiber.
            </seg>
            <seg xml:id="i-b97edfb012f7c1ba-0">
              Men det finns fortfarande mycket att göra. Utbyggnad av IT-infrastruktur,
              så att man skulle täcka hela landet med högkapacitetsnät skulle
              kräva, grovt uppskattat, 7080 miljarder kronor.
            </seg>
            <seg xml:id="i-7924e170889dc361-0">
              Bredbandsutredningen, som bereds just nu på Regeringskansliet
              tillsammans med Frekvensutredningen, uppskattar att det skulle
              behövas 7,3 miljarder för att täcka de vita fläckarna just nu.
              Det innebär 3 miljarder från statens kassa.
            </seg>
            <seg xml:id="i-973846f2f87344cf-0">
              Socialdemokraterna föreslår i sitt budgetförslag blygsamma 45
              miljoner kronor för IT-infrastruktur.
            </seg>
            <seg xml:id="i-c8620cbe70e89090-0">
              Man kan fråga sig: Var är resten av miljarderna som behövs för
              att täcka de fina visionerna? Dessutom var förra årets budgetförslag
              100 miljoner kronor. Varför sänker Socialdemokraterna sin ambitionsnivå
              med hälften?
            </seg>
            <seg xml:id="i-28584efeff3e634b-0">
              Är det så att vi ser en splittring inom det socialdemokratiska
              partiet mellan interpellanterna och partiets ledning, som nedprioriterat
              IT-infrastrukturfrågan, eller är det en enad linje med mycket
              snack och ingen finansiering?
            </seg>
          </u>
          <note type="speaker" xml:id="i-caa0ab0dc3da4209-0">
            Anf. 69 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-37" who="unknown">
            <seg xml:id="i-4d5a718c4a895a05-0">
              Herr talman! Vad det gäller interpellationer och EU-valrörelsen
              är det väl en ömsesidighet. Det är ju interpellanterna som har
              ställt interpellationerna. Det är därför vi alla finns här i kammaren
              i dag.
            </seg>
            <seg xml:id="i-62f3bad59db48d96-0">
              Men låt oss ta den diskussion som Désirée Liljevall hänvisar
              till! Naturligtvis är det här också en del i att skapa bra förutsättningar
              för tillväxt och utveckling i hela EU. Det är därför som det också
              finns en diskussion med anledning av Recovery Plan om bredbandsutbyggnad.
            </seg>
            <seg xml:id="i-6dd2a54f8ecbb51d-0">
              Därmed är det naturligtvis viktigt att andra länder, förutom
              Sverige, också har höga ambitioner att skapa bra bredbandsförutsättningar
              i sina länder för sina hushåll och sina invånare.
            </seg>
            <seg xml:id="i-8bc13a4bebe31aaf-0">
              Eva-Lena Jansson frågar vad regeringen har gjort och hänvisar
              till att Post- och telestyrelsen efterfrågar strategier. Det är
              ju Post- och telestyrelsens uppgift att komma med årliga kartläggningar
              och följa utvecklingen på bredbandssidan. Det är naturligtvis
              Post- och telestyrelsens ansvar som myndighet.
            </seg>
            <seg xml:id="i-833201b4f8fe1788-0">
              Regeringen anser, precis som jag sade, att det först och främst
              är marknadens aktörer som ska möta sina kunder och tillgodose
              kundernas behov när det gäller IT-infrastrukturen, eftersom det
              ligger i marknadsaktörernas intresse.
            </seg>
            <seg xml:id="i-fb328c93346e0e34-0">
              Men, precis som jag också sade, finns det behov av statliga insatser
              i de mest glesbebyggda områdena. Därför har regeringen vidtagit
              åtgärder för att stimulera marknaden. Det är därför som vi har
              lagt in resurser för kanalisation när det gäller IT-infrastruktur.
              Det har vi gjort just i syfte att nyttja situationen på ett bra
              sätt.
            </seg>
            <seg xml:id="i-e05003c66350e49a-0">
              Om man ändå gräver runt om i landet i vägar eller annan infrastruktur
              kan man samtidigt göra bra saker och lägga in tomrör.
            </seg>
            <seg xml:id="i-07b3bf71f1f782e6-0">
              Dessutom har vi i ett mycket avgörande, tror jag, långsiktigt
              beslut avsatt radiofrekvenser för de elektroniska kommunikationstjänsterna.
              Det tror jag långsiktigt kommer att visa sig vara det avgjort
              viktigaste beslutet just när det gäller att kunna utveckla mobila
              bredbandstjänster med mycket bra yttäckning.
            </seg>
            <seg xml:id="i-0cd3fdb2f2b26944-0">
              Vidare har vi gett möjlighet till skattereduktion när det gäller
              arbetskostnad vid anslutning av elektroniska kommunikationsmedel
              till hus genom de ROT-avdrag som finns. Där finns en mycket tydlig
              koppling till vad staten å sin sida har gjort.
            </seg>
            <seg xml:id="i-64e5ae2efcbbf6cd-0">
              Désirée Liljevall kommenterade att två miljoner människor står
              utanför. Jag tror att det är oerhört viktigt att identifiera vad
              utanför i det här sammanhanget betyder. Det är ju inte så att
              man därmed inte har tillgång till Internet, bredbandsuppkoppling,
              utan det gäller människor som av en eller annan anledning finns
              utanför användningen av den tekniken. Inte desto mindre ska man
              vara uppmärksam på detta.
            </seg>
            <seg xml:id="i-4b6ff65c76e4b0bf-0">
              Vi har bett Handisam identifiera vilka åtgärder som har vidtagits
              för att inkludera dem som trots allt vill vara uppkopplade. Dock
              vet jag jag kan visa siffror i det avseendet att det finns människor
              som aktivt väljer att stå utanför. Det är oerhört viktigt att
              tala om vad två miljoner står för. Det gäller alltså människor
              som i många sammanhang har valt att inte använda Internet. Det
              handlar inte om att man inte per automatik kan koppla upp sig.
            </seg>
          </u>
          <note type="speaker" xml:id="i-5a0af46dd6560888-0">
            Anf. 70 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-7">
            <seg xml:id="i-343526af48df12c8-0">
              Herr talman! Jag har en ganska stark tro på att staten kan göra
              saker. Infrastrukturen har vi kommit överens om är ganska bra
              att staten sköter. Vi vet ju att marknaden inte kommer att ta
              det ansvaret.
            </seg>
            <seg xml:id="i-9be29859a8d43473-0">
              Den här regeringen har valt att överföra kostnader för infrastrukturen
              det gäller då till exempel väg och, framför allt, järnväg på kommuner
              och landsting. Också i den här aktuella frågan säger man att marknaden
              ska ta ansvar. Men vi vet att marknaden tar ansvar bara när det
              är lönsamt ibland inte ens då.
            </seg>
            <seg xml:id="i-365a26c189993e9c-0">
              I svaret från statsrådet, herr talman, står det:
            </seg>
            <seg xml:id="i-941c54eb2654fbdf-0">
              Staten har ett ansvar för den miniminivå av så kallade samhällsomfattande
              tjänster som medborgarna har rätt till. För mig är det beträffande
              samhällsomfattande tjänster inte fråga om en miniminivå utan om
              någonting som är ganska viktigt. Om vi ska ha en äldreomsorg och
              en sjukvård som fungerar i hela landet vi vet att kostnaderna
              kommer att öka och att behoven med en åldrande befolkning inte
              kommer att bli mindre är det bra om IT-infrastrukturen kan användas
              på ett sådant sätt att det hela underlättas och kostnaden sänks.
            </seg>
            <seg xml:id="i-d662bcd845352784-0">
              Därför ställer jag frågan: Avser statsrådet att vidta några åtgärder
              för att stimulera en snabb bredbandsutbyggnad även utanför storstäderna?
            </seg>
            <seg xml:id="i-48a227d97730d1f0-0">
              Det svar jag får är att de medel som nu frigörs inom EU kan vara
              en möjlighet i sammanhanget samt att regeringen just nu tittar
              på möjligheterna att använda medlen inom ramen för en ansvarsfull
              statsfinansiell politik. För mig är en ansvarsfull statsfinansiell
              politik att människor inte går arbetslösa utan att man gör så
              som sker i många av de länder som jag hänvisat till, nämligen
              investerar i infrastruktur som skapar arbeten. Det är ett jättebra
              användningssätt när det gäller statsfinanserna.
            </seg>
            <seg xml:id="i-e54d75991b792de4-0">
              Tycker inte regeringen att det är lite pinsamt när PTS säger
              att man inte har en officiell strategi eller mål på området? Det
              borde i alla fall kännas lite tråkigt.
            </seg>
            <seg xml:id="i-2b53ad4181ee0313-0">
              Som jag har skrivit detta är viktigt tycker jag att det, om man
              stimulerar bredbandsutbyggnaden, borde finnas förutsättningar
              för att tillhandahålla också öppna nät så att man liksom inte
              binder in via olika operatörer. Just nu pågår en diskussion. Operatörerna
              är beredda att bygga bredband, men det förutsätter att man kopplar
              upp sig mot dem och tecknar avtal. PTS har kritiserat bland annat
              hur Telia i Örebro län vill satsa på infrastrukturutbyggnaden.
              Också det är en frågeställning i sammanhanget.
            </seg>
            <seg xml:id="i-9348a97154a55624-0">
              Jag skulle vilja veta varför regeringen inte har tyckt att det
              är viktigt att ha en officiell strategi och mål på området.
            </seg>
          </u>
          <note type="speaker" xml:id="i-b18caded5fff3baa-0">
            Anf. 71 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-0e052fdd4c4810d3-1">
            <seg xml:id="i-d7566c48ded82d82-0">
              Herr talman! För inte alltför länge sedan stod jag och infrastrukturministern
              här under riksdagens frågestund och debatterade bredbandsutbyggnaden.
              Då hade jag precis fått information om att EU vill satsa 190 miljoner
              kronor på en bättre tillgång till informations- och kommunikationsteknik
              på den svenska landsbygden, med särskild tyngd på snabba Internettjänster.
            </seg>
            <seg xml:id="i-dc0d2570c101d82f-0">
              En förutsättning för att få tillgång till EU-pengarna är att
              Sverige medfinansierar det gäller 25 procent. Med EU-pengarna
              skulle det till slut bli 250 miljoner kronor.
            </seg>
            <seg xml:id="i-23ce1567d783d101-0">
              I debatten svarade ministern att det handlar om att finna en
              medfinansiering för detta. Eftersom det vid det tillfället inte
              gavs utrymme för mig att ställa ytterligare en följdfråga har
              jag därefter skriftligen gjort det. I det svar som jag fick förra
              veckan skriver infrastrukturministern att det inte är uteslutet
              att de kommuner som så önskar är med och medfinansierar. Jag tar
              mig för pannan!
            </seg>
            <seg xml:id="i-4723f97de938b24d-0">
              Är det meningen att kommunerna ska stå för notan när det gäller
              en statlig angelägenhet, nämligen utbyggnaden av den digitala
              infrastrukturen i landet?
            </seg>
            <seg xml:id="i-5fe18e139574268c-0">
              Just nu befinner vi oss i ett läge där kommunernas ekonomi är
              hårt ansträngd. Kommunerna har svårt att klara sin kärnverksamhet
              vård, skola och omsorg. Inte kan det väl då vara meningen att
              vältra över ytterligare kostnader på kommunerna, eller hur?
            </seg>
            <seg xml:id="i-bdded3f25b883861-0">
              Jag frågar därför igen: Hur avser ministern att implementera
              EU:s bidrag i bredbandsutbyggnadsprocessen i Sverige?
            </seg>
          </u>
          <note type="speaker" xml:id="i-5f000018446d8004-0">
            Anf. 72 ELIZA ROSZKOWSKA ÖBERG (m):
          </note>
          <u who="eliza_roszkowska_oberg_840edd" xml:id="i-f7a3790729f1067a-1">
            <seg xml:id="i-f782ed7492880d63-0">
              Herr talman! För att främja bredbandsutbyggnaden har alliansregeringen
              anslagit 265 miljoner kronor i samband med utbyggnaden av annan
              infrastruktur åren 20082011. Det gäller självklart områden där
              det inte funnits marknadsmässiga lösningar.
            </seg>
            <seg xml:id="i-d37251912cf10426-0">
              De två miljoner människor som Désirée Liljevall valt att återge
              statistik om inkluderar även dem som har tillgång till Internet
              men som av olika anledningar väljer att sällan använda det. Enligt
              PTS har 98 procent av Sveriges befolkning möjlighet till bredband
              via olika DSL-uppkopplingar och 35 procent via fibernätet.
            </seg>
            <seg xml:id="i-ac7816757e313e7a-0">
              Svenska IT-företag är IT-mogna. Redan i januari 2008 hade 89
              procent av de svenska företagen tillgång till bredband. Allt fler
              svenska företag ser IT som en möjlighet att effektivisera verksamheten
              och även skapa nya intäkter.
            </seg>
            <seg xml:id="i-d3697201f1e0653c-0">
              I sina interpellationer oroar sig interpellanterna för att företagens
              konkurrensmöjligheter i glesare delar av landet kan äventyras
              genom en bristande infrastruktur. Jag förnekar inte att möjligheten
              till Internetuppkoppling är mycket viktig både för företagande
              och för sysselsättning. Men om konkurrensfrågor ligger er båda
              socialdemokrater så varmt om hjärtat kan jag tipsa om en annan
              åtgärd. Enligt en rapport om konkurrens från World Economic Forum
              ligger nämligen Sverige mycket bra till. Bland 137 länder ligger
              Sverige på fjärde plats när det gäller konkurrenskraft. Det som
              utpekas som största hindret för svensk konkurrenskraft är den
              svenska skattenivån. Det är kanske en fråga som man i så fall
              bör driva inom partiet.
            </seg>
          </u>
          <note type="speaker" xml:id="i-300d10eb20e20b3b-0">
            Anf. 73 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-38" who="unknown">
            <seg xml:id="i-e99ec1205cf3f419-0">
              Herr talman! Till er interpellanter vill jag säga att jag tror
              att det är oerhört viktigt att förstå vilket ni naturligtvis gör,
              även om det inte framgår i debatten att världen så att säga inte
              står stilla inom IT-sektorn, framför allt inte inom bredbandsutbyggnadsprocessen
              och inte i Sverige. Inte heller står det stilla när det gäller
              marknadens utveckling. Saker är på gång. Ganska mycket händer.
            </seg>
            <seg xml:id="i-d9861d4f2ab5b6c3-0">
              Att 98,9 procent av Sveriges befolkning har via sitt fasta boställe
              tillgång till Ice.net med en hastighet på 12 megabit per sekund
              har naturligtvis betydelse. Att Ice.net kan täcka 90 procent av
              Sveriges geografiska yta har också betydelse för tillgången fortsättningsvis.
            </seg>
            <seg xml:id="i-67b05fe90686918d-0">
              Vi pratade tidigare om PTS. När det gäller 800-megahertzbandet
              kommer PTS inom en snar framtid att dela ut tillstånd, något som
              är oerhört attraktivt och som också innebär att Internetoperatören
              kan erbjuda snabbt bredband i stora delar av landet.
            </seg>
            <seg xml:id="i-1f8d3933df7e5799-0">
              I fråga om ambitionen att det ska vara svart eller vitt vill
              jag återkomma till att det inom IT-branschen och bredbandssektorn
              ligger i sakens natur att det inte står stilla.
            </seg>
            <seg xml:id="i-bd7d2fb3c2bd270f-0">
              Det är teknikutveckling som innebär att det undan för undan skapas
              nya tekniska möjligheter att nå fler delar av landet.
            </seg>
            <seg xml:id="i-cd877f94fc6a698e-0">
              Till Désirée Liljevall vad gäller Recovery Plan: Det är mycket
              riktigt två delar i det. I ärlighetens namn ska jag säga att det
              är precis som det var under Socialdemokraternas tid att det är
              kommunerna som till oerhört stor del tar kostnaden för bredbandsutbyggnaden.
              Så har det varit. Det är inte så att staten har tagit detta ansvar,
              även om ni i dag får det att låta så. När man använder strukturfondsmedel
              och motsvarande handlar det naturligtvis om regional eller kommunal
              medfinansiering. I dag gäller det att ta hem dessa pengar, något
              som naturligtvis måste hanteras under statens utgiftstak. Det
              arbetet pågår i regeringen för att skapa möjligheter för att hantera
              detta på bästa sätt.
            </seg>
            <seg xml:id="i-f1f9d58e4eff527f-0">
              När vi nu pratar om Internetkoppling och bredbandskapacitet är
              det inget tvivel om att det är helt avgörande för företagande
              och de enskilda hushållen runt omkring i landet att vi har bra
              kapacitet, och det sker ständigt en teknikutveckling.
            </seg>
            <seg xml:id="i-46435921c8cad6c3-0">
              För att återkomma till en av de utredningar som det tidigare
              hänvisades till fanns det en analys av det bredbandsstöd som gavs
              fram till 2007 som gav indikationer på att man har skapat problem
              som gjort att marknaden har avstått därför att det blir gränsdragningar
              så fort det finns en statlig medfinansiering. Men i flera sammanhang
              var det landsbygd och glesbygd som prioriterades vid utbyggnaderna.
            </seg>
          </u>
          <note type="speaker" xml:id="i-f37701ab8a330d7a-0">
            Anf. 74 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-8">
            <seg xml:id="i-f7d7d87ba3c02416-0">
              Herr talman! Jag fick inte något riktigt bra svar om statsrådet
              verkligen inte tycker att det är pinsamt att man inte har någon
              officiell strategi eller något mål på det här området. Jag tycker
              det.
            </seg>
            <seg xml:id="i-ba7600b3d9ec541e-0">
              Jag tycker att det är viktigt att företagare och medborgare oavsett
              var man bor i landet har tillgång till bredband. Jag hävdar fortfarande
              att det här är en infrastrukturfråga som borde vara ett statligt
              ansvarsområde. Jag har aldrig påstått att det den socialdemokratiska
              regeringen gjorde förra mandatperioden var perfekt. Men jag har
              den uppfattningen att statlig infrastruktur också ska betalas
              via staten, för det är en förutsättning för att medborgarna och
              företagarna ska kunna ha likvärdiga villkor. Det finns väldigt
              många småföretagare i mitt hemlän, som är ganska glesbefolkat
              i vissa områden. En förutsättning för att de ska kunna vara med
              och konkurrera på lika villkor och kunna bo kvar utanför de stora
              städerna är att vi har en bra bredbandsuppkoppling.
            </seg>
            <seg xml:id="i-2c4ce382a5ab8357-0">
              Jag har tagit upp frågan tidigare, och jag har fortfarande inte
              förstått hur statsrådet vill stimulera till en snabb bredbandsutbyggnad
              även utanför storstäderna med mer än att hon ska överföra kostnaderna
              på kommunerna. Jag tycker inte att det är ett tillräckligt bra
              svar. Jag tycker att man kan stimulera på olika sätt. Var det
              förra systemet inte tillräckligt bra borde man ha funderat färdigt
              under de senaste åren, man har haft nästan tre år på sig, och
              kunnat komma på någonting annat.
            </seg>
            <seg xml:id="i-f84b32c8d7f96dc1-0">
              Jag hoppas och tror att Åsa Torstensson och regeringen vill ha
              en bättre bredbandsutbyggnad. Men, herr talman, jag har fortfarande
              inte hört hur man vill göra mer än att man säger att marknaden
              ska lösa allting. Där har vi konstaterat tidigare att det gör
              den inte.
            </seg>
          </u>
          <note type="speaker" xml:id="i-06d38f2892783360-0">
            Anf. 75 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-0e052fdd4c4810d3-2">
            <seg xml:id="i-4087dbf51c5920cd-0">
              Herr talman! Det måste finnas en politisk ambition att Sverige
              ska vara världens mest uppkopplade och avancerade land när det
              gäller elektronisk kommunikation. Bra uppkoppling ska finnas från
              Ystad i söder till Kiruna i norr. Men att förlita sig helt på
              marknaden, det vill säga operatörerna, för att en sådan ambition
              ska bli verklighet tror inte jag på.
            </seg>
            <seg xml:id="i-f8cb1d2549ae2ced-0">
              Ett litet kundunderlag, tekniska hinder och bristande konkurrens
              får inte sätta käppar i hjulen och bromsa utvecklingen. Även om
              du bor och arbetar på landsbygden eller i glesbygd ska du ha tillgång
              till bredband utan att landets hårt belastade kommuner ska ta
              ansvaret. Följden kommer annars att bli att rika kommuner klarar
              det, men mindre rika och mindre täta gör det inte.
            </seg>
            <seg xml:id="i-852dadd0f0863aa5-0">
              Det är bredband till alla som är digital allemansrätt och som
              ministerns parti, Centerpartiet, pratade så varmt om i opposition.
              Nu verkar den framåtandan ha fått fötter och stuckit sin kos.
            </seg>
            <seg xml:id="i-0a210ef5bd8fd064-0">
              För drygt en vecka sedan presenterade OECD en sammanställning
              av bredbandspenetrationen i medlemsländerna. Danmark toppar listan,
              därefter kommer Nederländerna, Island, Norge, Schweiz, Finland
              och Sydkorea. Sverige hamnar först på åttonde plats.
            </seg>
            <seg xml:id="i-25f5e9961d7f6437-0">
              Den största bredbandsmarknaden i OECD var föga överraskande USA.
              Men Obama är inte nöjd. Han är inte nöjd förrän alla amerikaner
              har bredband. I sitt ekonomiska stimulanspaket presenterade han
              en betydande satsning på bredbandsutbyggnad som ett led för att
              förbereda USA för tiden efter krisen. Sverige behöver en digital
              infrastruktur i världsklass, och frågan är vad den svenska regeringen
              väntar på. Jag efterlyste handlingskraft och uppmanar regeringen:
              Lär av Obama!
            </seg>
          </u>
          <note type="speaker" xml:id="i-97ae88ef4c1d42bc-0">
            Anf. 76 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-39" who="unknown">
            <seg xml:id="i-f2c502e2d0d4022c-0">
              Herr talman! Jag ska säga som i den tidigare interpellationsdebatten
              vad gäller Obamas intresse för att investera i vägar och järnvägar:
              Det är väl så att Obama har tittat på Sverige och svensk regering
              och nu investerar i bredband. Obama är välkommen att ha samma
              ambitioner som Sverige har att alla ska ha tillgång till bra IT-infrastruktur
              med hög kapacitet.
            </seg>
            <seg xml:id="i-46413f8c4f70cb57-0">
              I diskussionens hetta blir det lite övertoner här. Sverige har
              en mycket god tillgång till bra och hög kapacitet inom IT. Den
              kartläggning som finns och där Sverige ibland är i topp, sedan
              kanske någon annan i topp och Sverige tvåa, visar på att de flesta
              hushåll och företag har möjlighet att få tillgång till bredband.
              Då har också hänsyn tagits till trådlösa anslutningar.
            </seg>
            <seg xml:id="i-cfc64895cbb02f3d-0">
              Sverige ligger i topp och är i världsklass. Det är naturligtvis
              också därför som Obama tittar på Sveriges lösningar.
            </seg>
          </u>
          <note xml:id="i-a7faa3b6c83d7c31-9">
            Överläggningen var härmed avslutad.
          </note>
          <note xml:id="i-187fb10912f93efb-0">
            14 § Svar på interpellation 2008/09:539 om investeringar i Helsingforssregionens
            infrastruktur
          </note>
          <note type="speaker" xml:id="i-4d6f7723a6fd26fe-0">
            Anf. 77 Statsrådet ÅSA TORSTENSSON (c):
          </note>
          <u xml:id="i-eef1734c21035b08-1" next="cont" who="unknown">
            <seg xml:id="i-9fac9f7bb010cd14-0">
              Herr talman! Bosse Ringholm har frågat mig när regeringen kan
              fatta beslut om förskottering av Förbifart Helsingfors.
            </seg>
            <seg xml:id="i-9ed4f735c46056ad-0">
              Frågan ställs mot bakgrund av att den politiska ledningen i Helsingforss
              stad, Helsingforss län och kommunförbundet i länet inom ramen
              för åtgärdsplaneringen har föreslagit att infrastrukturinvesteringar
              om 100 miljarder kronor genomförs i Helsingforssregionen under
              de närmaste tolv åren.
            </seg>
            <seg xml:id="i-2868cb057b1afe0c-0">
              Jag och Bosse Ringholm hade en interpellationsdebatt om just
              denna fråga i januari i år. I sak har inget förändrats sedan dess,
              varför jag hänvisar till mitt tidigare svar.
            </seg>
          </u>
          <note xml:id="i-493f016d945cb657-0">
            För närvarande pågår en tillåtlighetsprövning av Förbifart Helsingfors.
            Vägverket inkom under våren 2008 med en ansökan om tillåtlighet
            till regeringen. Ärendet bereds för närvarande inom Miljödepartementet.
          </note>
          <u prev="cont" who="unknown" xml:id="i-d475564883b32b70-1">
            <seg xml:id="i-4b3693cff3a468c4-0">
              Förskottering är ett sätt att tidigarelägga byggandet av olika
              projekt. Som jag nämnde i mitt tidigare interpellationssvar har
              något ärende gällande förskottering av Förbifart Helsingfors inte
              inkommit till regeringen. Regeringen har alltså ingen formell
              framställan att ta ställning till.
            </seg>
          </u>
          <note type="speaker" xml:id="i-8a1c041a15182fb8-0">
            Anf. 78 BOSSE RINGHOLM (s):
          </note>
          <u who="bosse_ringholm_6ef738" xml:id="i-c3a62ae4c94e6b8c-0">
            <seg xml:id="i-2517180aaf59ff8a-0">
              Herr talman! Jag ber att få tacka statsrådet för svaret, som
              är lika intetsägande denna gång som vid förra tillfället. Annat
              kanske inte var att vänta.
            </seg>
            <seg xml:id="i-4729980be6feb497-0">
              Bakgrunden till min fråga är att de borgerliga partierna och
              den borgerliga majoriteten i Helsingforss stadshus, i kommuner
              i Helsingforss län och i Helsingforss läns landsting för några
              veckor sedan erbjudit sig att betala till hälften ett paket på
              100 miljarder kronor de närmaste åren för infrastrukturinvesteringar
              i Helsingforssregionen.
            </seg>
            <seg xml:id="i-716b16c27fd7791c-0">
              Jag frågar statsrådet vad hon har för uppfattning om detta ganska
              generösa erbjudande att skattebetalarna i Helsingforssregionen
              ska stå för hälften av infrastrukturinvesteringarna, oerhört mycket
              mer än i någon annan del av landet. Men statsrådet har ingen uppfattning.
              Statsrådet säger att det inte har inkommit någon formell framställan.
              Men statsrådet skulle ju kunna ha en uppfattning. Det är några
              hundra meter till Helsingforss stadshus, ytterligare några hundra
              meter till landstinget här i Helsingforss län, men statsrådet
              har uppenbarligen inga som helst kontakter med sina borgerliga
              partivänner. Det är lite uppseendeväckande att det är noll kontakter
              mellan de borgerliga partierna i landets största region, i landets
              största stad, i landets största landsting och den borgerliga regeringen.
              Det tycks vara ett mycket långt avstånd mellan regeringen och
              de borgerliga partivännerna i Helsingforssregionen. De talar inte
              ens med varandra.
            </seg>
            <seg xml:id="i-5c6972dcf1315a9b-0">
              Att de borgerliga i Helsingfors, när de nu presenterar storvulna
              planer, inte ens skickar förslaget till statsrådet kan möjligtvis
              bero på att de tror att de inte får något svar, så att det liksom
              inte ens är någon idé att kosta på portot. Statsrådet har ju ingen
              uppfattning. Det är hennes standardfras, standarbeteendet. Hon
              har ingen uppfattning om någonting.
            </seg>
            <seg xml:id="i-1bcce2882eee4f2c-0">
              Det är en realitet att under den här mandatperioden har hittills
              inte någonting igångsatts av den nya, borgerliga regeringen som
              har gällt infrastrukturinvesteringar i Helsingforssregionen. Hade
              inte den nuvarande regeringen ärvt av den tidigare, socialdemokratiska
              regeringen den citytunnel som nu byggs, hade det väl över huvud
              taget inte kommit i gång någon verksamhet i den här regionen under
              mandatperioden. Och man får vara tacksam för att den borgerliga
              regeringen är så kraftlös att den inte i alla fall inte orkar
              stoppa det projektet. Hade Åsa Torstensson och regeringen tvingats
              ta ställning till ett sådant projekt hade de väl inte haft någon
              uppfattning i den frågan heller, på samma sätt som de inte har
              någon uppfattning i den här frågan.
            </seg>
            <seg xml:id="i-a39398a85c49986a-0">
              Man undrar: Driver de borgerliga partierna i Helsingforssregionen
              med regeringen? Eller varför skickar de ut ukaser, förslag och
              propåer om att de vill satsa 100 miljarder kronor tillsammans
              med den borgerliga regeringen för att förbättra infrastrukturen
              i Helsingforssområdet och säger att de vill att skattebetalarna
              i Helsingfors ska stå för hälften och regeringen för den andra
              hälften om de inte ens skickar förslagen vidare till regeringen?
              De litar inte ens på att regeringen ger dem ett ordentligt svar.
              Därför tycker de inte att det är lönt att skicka sin propå.
            </seg>
            <seg xml:id="i-b6cb651fa85576cb-0">
              Jag tycker att det ganska anmärkningsvärt att den borgerliga
              majoriteten i Helsingforssområdet bluffar väljarna, ger sken av
              att de vill göra någonting, gör stora utspel, och regeringen säger:
              Vi har inget hört och inget sett. Det är så långt till Helsingforss
              stadshus. Vi har inte ens sett deras förslag. Vi har ingen uppfattning.
            </seg>
            <seg xml:id="i-ca0f2c77714c6763-0">
              Det är inte bara den borgerliga majoriteten i Helsingforssområdet
              som bluffar väljarna. Också regeringen bluffar väljarna.
            </seg>
            <seg xml:id="i-437226dd91c02a07-0">
              Regeringen gör ingenting åt trafikproblemen och infrastrukturen
              i Helsingforssregionen. Det är noll, noll och noll i åtgärdslistan.
              Det är märkligt, eftersom det ännu finns en process. Och jag har
              frågat det enkla: När avser regeringen att fatta beslut? Inte
              ens ett så enkelt svar kan statsrådet lämna i sitt svar. Det finns
              väl i alla fall en tidsplan så att regeringen skulle kunna säga
              när man kommer att fatta beslut. Sedan vet vi ju att det gärna
              blir långbänk så fort Centern är med, men det är okej.
            </seg>
          </u>
          <note type="speaker" xml:id="i-281a2fc277657b67-0">
            Anf. 79 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-40" who="unknown">
            <seg xml:id="i-0215cb82c61f41b8-0">
              Herr talman! Det är oerhört intressant att ha en interpellant
              som fortsätter att ställa frågor fast han vet svaret. Men välkommen
              in från solskenet, så att vi kan ha en seriös diskussion om Förbifart
              Helsingfors, till exempel.
            </seg>
            <seg xml:id="i-3eb664188a06733a-0">
              Herr talman! Det är en oerhörd tur att den här regeringen tog
              tag i finansieringen av statens delar av den infrastrukturplanering
              som finns i och kring Helsingfors. Vad Socialdemokraterna och
              Bosse Ringholm lyckades med var att lämna efter sig en citybana
              som var ofinansierad. Det är en citybana som byggs i Helsingfors;
              tunneln ligger i Malmö. Men det, Bosse Ringholm, har vi rett ut
              nu, så nu har vi startat Citybanebygget i Helsingfors ett av de
              viktigaste, tror jag, för Helsingfors, stockholmarna och nationen
              som sådan.
            </seg>
            <seg xml:id="i-c4d8722e349f4b79-0">
              Det andra är Förbifart Helsingfors. Precis som jag har skrivit
              i svaret jag trodde inte att jag skulle behöva upprepa svaret
              till ett tidigare statsråd som borde veta hur hanteringen är är
              det ett ärende som hanteras i Miljödepartementet. Med anledning
              av det pågår en tillåtlighetsprövning.
            </seg>
            <seg xml:id="i-ff793fc91d4685d5-0">
              Samtidigt, herr talman, pågår en stor åtgärdsplanering vad gäller
              insatserna fram till år 2020. Det är en åtgärdsplanering med en
              mycket aktiv medverkan från Helsingforss stad och Helsingforss
              län. Det innebär att vi under september månad kommer att få ett
              samlat förslag från våra verk till åtgärdsplan vad gäller de insatser
              som man räknar med ska göras fram till och med 2020. Därefter
              kommer underlaget att skickas ut på remiss.
            </seg>
            <seg xml:id="i-8b0bb232ad9d2956-0">
              Det är, precis som Bosse Ringholm vet, alltid en process när
              det pågår en infrastrukturplanering. Jag trodde inte att jag skulle
              behöva förtydliga detta, men när den tidigare majoriteten har
              hamnat i opposition glömmer de snabbt även de brister som fanns
              i den egna finansieringen.
            </seg>
          </u>
          <note type="speaker" xml:id="i-921f288a7a8d0805-0">
            Anf. 80 BOSSE RINGHOLM (s):
          </note>
          <u who="bosse_ringholm_6ef738" xml:id="i-76ffe2e1974c22c0-0" next="cont">
            <seg xml:id="i-a85120129348c90e-0">
              Herr talman! För några månader sedan frågade jag statsrådet Torstensson
              vad hon hade för uppfattning om det initiativ som Helsingforss
              stad då tog. De ville tidigarelägga Förbifart Helsingfors. Då
              kröp statsrådet bakom den enkla linjen och sade: Jag har inte
              fått någon framställan från Helsingfors. De har inte skickat något
              brev de 500 meterna, så jag kan inte svara på någonting.
            </seg>
            <seg xml:id="i-d70fb67cc3351e17-0">
              Jag trodde att det möjligtvis fanns någon form av samarbete mellan
              de borgerliga partierna på Helsingforssnivå och på riksnivå, men
              uppenbarligen finns det ingen som helst kontakt, ingen form av
              samarbete.
            </seg>
            <seg xml:id="i-e231e54658991cba-0">
              De borgerliga i Helsingforssregionen, förstärkta med landstinget,
              kommunerna och Helsingforss stad, kunde på nytt ha vänt sig till
              regeringen och sagt: Vi vill faktiskt få i gång ett tidigare arbete
              på det här området. Vi är beredda att förskottera pengar. Vi är
              beredda att gå in med hälften av de 100 miljarderna de närmaste
              åren. Men de har fortfarande inte kostat på 5:50 i porto och skickat
              något brev, och Torstensson säger fortfarande: Jag kan inte svara,
              för jag har inte fått något brev. Men kan hon inte ta kontakt
              med sina partivänner? Varför är det så svårt att ha kontakt mellan
              de borgerliga partierna i Stadshuset, i landstinget, i kommunerna
              i Helsingforss län och statsrådet?
            </seg>
            <seg xml:id="i-4d211484579f8ee2-0">
              När jag ställer den enkla frågan vad statsrådet tycker är svaret:
              Ingenting. Statsrådet säger att det var väntat. Ja, det är ju
              trist om det är väntat att det är det svar man ska få av statsrådet
              gång på gång.
            </seg>
            <seg xml:id="i-8af9c7342bf46208-0">
              Min andra fråga är: När tänker regeringen fatta beslut? Då talar
              statsrådet om vad de olika myndigheterna och verken ska göra för
              något. Det är inte det jag har frågat om. Jag frågar: När tänker
              regeringen fatta beslut? Möjligen kan man säga att det kommer
              att dröja så länge med Centerns gamla långbänk som enda ankare
              i det här ärendet att beslutet kommer att dröja till nästa mandatperiod.
              Och lika bra är väl det, eftersom det inte kommer att kunna bli
              något beslut för Helsingforssregionen av någon mening under den
              här perioden. Men det är en märklig uppvisning när de borgerliga
              partierna i landets största region erbjuder sig att dra i gång
              en rad infrastrukturprojekt, erbjuder sig att vara med och finansiera,
              att regeringen inte ens kan svara på vad de tycker om initiativet.
              Vad regeringen kan säga är att de inte tycker att det är realistiskt,
              att de inte har pengar till det eller någonting sådant. Ett sådant
              argument kan man ju ha förståelse för i dessa tider, men regeringen
              har ingen uppfattning. När jag ställer frågan till regeringen
              när beslut ska fattas kan Åsa Torstensson inte ens svara på frågan.
              Hon berättar om hur myndigheterna ska hantera det. Det är inte
              det jag har frågat om. Alla vet ju att myndigheterna hanterar
              en del av underlaget. Frågan är: Ska regeringen fatta något beslut?
              Tänker regeringen ta någon kontakt med Helsingforss stadshus,
              med landstinget, med kommunerna i Helsingforss län? Eller ska
              regeringen fortsätta att krypa bakom att de inte har fått något
              brev? Förr sade man att ett brev betyder så mycket. Men det är
              uppenbarligen ingenting som de borgerliga partierna och den nuvarande
              regeringen lägger in någon mening i, eftersom de inte ens kan
              kosta på sig ett telefonsamtal eller ta någon annan form av kontakt.
            </seg>
            <seg xml:id="i-43599d0d956b5d2d-0">
              Här framstår en borgerlig majoritet i Helsingforssregionen som
              spelar en teater. De är bluffmakare. De bluffar om förslag som
              de inte menar någonting med, för de skickar dem inte ens till
              regeringen. I bästa fall kan man säga, om man ska försvara de
              borgerliga partierna i Helsingforssregionen, att de inser att
              de aldrig kommer att få några svar. Det är inte ens lönt att kosta
              på 5:50 i porto, för de får ändå inget svar. Men det är illa för
              Helsingforssregionen, för trafikanterna, för näringslivet, för
              företagen och för hela infrastrukturen att allt har gått i stå.
            </seg>
            <seg xml:id="i-9e4183cab6112a2b-0">
              Det byggs för närvarande en tunnel som ska bli en citybana under
              Helsingfors. Det togs fram av den socialdemokratiska regeringen.
              Jag är glad att den här regeringen inte har lyckats sabba det
              initiativet i varje fall. Det är bra att regeringen inte har någon
              handlingskraft ens på det området.
            </seg>
          </u>
          <note xml:id="i-f45bc291f0a3b35e-0">
            Anf. 81 GUNNAR ANDRÉN (fp):
          </note>
          <u who="bosse_ringholm_6ef738" prev="cont" xml:id="i-6c306b409a2d1af7-0">
            <seg xml:id="i-f75109efa82693f1-0">
              Herr talman! Det är alltid underhållande att lyssna till Bosse
              Ringholm. Det första jag noterar är att Bosse Ringholm inte är
              en flitig brevskrivare. Portot är numera 6 kronor, inte 5:50.
            </seg>
            <seg xml:id="i-1db4bf420072208b-0">
              När Pär Nuder, Bosse Ringholms efterträdare som finansminister,
              nominerades till första namn på Helsingforss läns lista i november
              2005 höll han ett tal om vad han tänkte göra. Han sade när det
              gällde Förbifart Helsingfors: Beslut ska fattas under nästa mandatperiod.
              Det var ett klart besked. Det är den mandatperiod vi befinner
              oss i.
            </seg>
            <seg xml:id="i-82f43750473abdd3-0">
              Det första beslut den nya fyrpartiregeringen tog var att permanenta
              trängselskatterna. Samtidigt beslutade man att Förbifart Helsingfors
              skulle byggas. Det står något i kontrast till den situation som
              Bosse Ringholm beskriver.
            </seg>
            <seg xml:id="i-9894f490849e317d-0">
              För att komplicera det ytterligare, herr talman, har jag noterat
              att ett av de partier som Bosse Ringholm avser att samarbeta med,
              Miljöpartiet, först var emot Förbifart Helsingfors. Under förra
              mandatperioden kom en proposition från ministären Persson där
              Miljöpartiet var med på det. Men nu, herr talman, har man beslutat
              sig för att vara emot det igen. Hur blir det för Bosse Ringholms
              parti om olyckan skulle vara framme och man ska samarbeta om ett
              projekt som inte har startat? Kommer det att bli någon Förbifart
              Helsingfors över huvud taget? Miljöpartiet vill inte ha det längre.
              Vem ska Bosse Ringholm och hans parti samarbeta med i detta fall?
            </seg>
            <seg xml:id="i-9b2cdc6eccd25ad4-0">
              Nej, det är tur att regeringen har sett till att finansiera det
              hela först och sett till att man kan komma i gång med olika projekt.
            </seg>
            <seg xml:id="i-2bc9cb3fdd7b88f3-0">
              Det är uppseendeväckande att i Sveriges riksdag stå och tala
              om att Citybanan inte har påbörjats när man kan gå ned till Strömmen
              och se hur de borrar och ordnar saker under vattnet. Det kan Bosse
              Ringholm gå och titta på i dag. Att påstå att man inte har börjat
              med detta projekt stämmer inte med verkligheten.
            </seg>
            <seg xml:id="i-443192b2a0e50516-0">
              Däremot är det riktigt som Åsa Torstensson säger så klokt att
              man såg till att ompröva hela finansieringen. Man hade anslagit
              exakt 9,8 miljarder kronor till detta projekt. Det visade sig
              dock vid nya beräkningar att det skulle kosta 16,3 miljarder.
            </seg>
            <seg xml:id="i-d7b12a3be4ba76fe-0">
              Herr talman! Har man bara 9,8 miljarder till en tunnel, en citybana,
              blir den inte så lång om den visar sig kosta 16,3 miljarder. Det
              kan vem som helst förstå. Vi får se till att vi inte får en Hallandstunnel
              till.
            </seg>
            <seg xml:id="i-553e570ea86afbb0-0">
              Bosse Ringholm vill ha besked om exakt när ett sådant här beslut
              ska tas. Som gammal mångårig och klok regeringsledamot vet han
              att man måste tillåtlighetspröva detta mot plan- och bygglagen.
              Man kan inte tala om exakt dag i förskott. Man måste låta miljöprövningen
              gå igenom plan- och bygglagen.
            </seg>
            <seg xml:id="i-980ce0a5a365229e-0">
              Det är konstigt att fråga exakt vilket datum. Sådant beror på
              något så konstigt som omständigheterna. Man kan inte vara säker
              på att man har klarat ut alla omständigheter. Att först fatta
              ett beslut och sedan se vilka omständigheter som tillkommer kanske
              var kutym under Bosse Ringholms tid. Men så gör inte den här regeringen.
              Den gör tvärtom.
            </seg>
          </u>
          <note type="speaker" xml:id="i-de98354c5e24fc3f-0">
            Anf. 82 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-41" who="unknown">
            <seg xml:id="i-2dd2edc1c37727fc-0">
              Herr talman! Jag vänder mig till de stockholmare som eventuellt
              läser protokollet och funderar över Bosse Ringholms inledning
              och anföranden. Under sin tid som finansminister lyckades Bosse
              Ringholm lämna ifrån sig ett förslag till citybana utan att finansiera
              det. Det saknades drygt 7 miljarder. Det var så Socialdemokraternas
              finansminister Bosse Ringholm skötte finansieringen av svensk
              infrastruktur. Det här exemplet gäller bara Helsingfors och Citybanan.
              Vi kan fortsätta landet runt med alla projekt som man så stolt
              startade eller skröt med men där det saknades pengar.
            </seg>
            <seg xml:id="i-a6dcdda9b79b4531-0">
              Förbifart Helsingfors är under hantering i Miljödepartementet
              eftersom det pågår en tillåtlighetsprövning. Parallellt med detta
              pågår ett intensivt arbete i Helsingforss län tillsammans med
              de olika trafikverken för att planera utifrån länsram, egna investeringar
              och nationella investeringar i syfte att hitta en bra samverkan
              mellan länet och de nationella stråken järnvägs- och väginfrastrukturen
              tillsammans med den kollektivtrafik som behövs i Helsingforss
              län och stad.
            </seg>
            <seg xml:id="i-49535a22397b1d21-0">
              Detta görs i Helsingfors likaväl som i andra delar av landet.
              I september kommer trafikverken att lämna ifrån sig ett gediget
              underlag som givetvis ska gå ut på remiss. Därefter kommer regeringen
              att fatta beslut i början av 2010.
            </seg>
            <seg xml:id="i-3485306bd0434177-0">
              Vad gäller specifikt Förbifart Helsingfors pågår arbetet och
              frågan bereds i Miljödepartementet.
            </seg>
          </u>
          <note type="speaker" xml:id="i-c917bb0db911703d-0">
            Anf. 83 BOSSE RINGHOLM (s):
          </note>
          <u who="bosse_ringholm_6ef738" xml:id="i-76ffe2e1974c22c0-1" next="cont">
            <seg xml:id="i-71bb6c88b965aed6-0">
              Herr talman! Bakgrunden till mina frågor är att de borgerliga
              partierna i Helsingforssregionen Helsingforss stad, kommunerna
              och landstinget har föreslagit regeringen att man ska göra en
              stor satsning på infrastrukturen med 100 miljarder kronor de närmaste
              tolv åren. Helsingforssregionens borgerliga majoriteter har generöst
              sagt att de är beredda att betala hälften.
            </seg>
            <seg xml:id="i-70870232180c9bf8-0">
              Jag har frågat statsrådet som är ansvarig för kommunikationsfrågor
              vad regeringen tycker om detta. Statsrådet säger att hon inte
              har fått något förslag. Menar de borgerliga i Helsingfors inte
              allvar med detta? Jag förstår att det inte finns någon kontakt
              mellan regeringen och de borgerliga i Helsingfors, men menar de
              inte allvar? Driver de med oss när de skickar ut förslag?
            </seg>
            <seg xml:id="i-e2b96858d28ff530-0">
              När första förslaget kom kostade kanske portot 5:50. Sedan har
              regeringen höjt det till 6 kronor. Nästa gång kanske det kostar
              6:50, om regeringen höjer portot med nästan 10 procent åt gången.
            </seg>
            <seg xml:id="i-efd747a57a3813b6-0">
              Det är märkligt att det inte finns någon som helst kontakt mellan
              de borgerliga i Helsingforssregionen och regeringen. Regeringen
              har ingen uppfattning om de borgerligas initiativ. Det är uppenbarligen
              bluffpoker de borgerliga majoriteterna i Helsingforssregionen
              håller på med.
            </seg>
            <seg xml:id="i-1b3cb6017633955e-0">
              När jag ställer den enkla frågan till regeringen om när beslut
              kommer att fattas talar Åsa Torstensson om allt annat men inte
              om vid vilken tidpunkt. Jag väljer att tolka Åsa Torstenssons
              avsaknad av svar som att det inte kommer att fattas något beslut
              om förslaget från Helsingforssregionens borgerliga majoritet.
              Förslaget är väl glömt. Det vilar i evighet och är bara borta.
            </seg>
            <seg xml:id="i-183955fc8b838fae-0">
              Till sist: Det vänligaste man kan säga om Gunnar Andréns anförande
              var att det var förvirrat.
            </seg>
          </u>
          <note xml:id="i-1579d6b09e4af27c-0">
            Anf. 84 GUNNAR ANDRÉN (fp):
          </note>
          <u who="bosse_ringholm_6ef738" prev="cont" xml:id="i-6c306b409a2d1af7-1">
            <seg xml:id="i-59efabb78d81d456-0">
              Herr talman! Mot denna bakgrund vill jag fortsätta hävda att
              det är mycket underhållande att lyssna på Bosse Ringholm.
            </seg>
            <seg xml:id="i-bfd4361878cac2d5-0">
              Majoriteterna i Helsingforss stadshus, i landstinget och i en
              del andra kommuner har presenterat ett förslag om att man skulle
              vara med och samfinansiera stora projekt under lång tid. Det är
              ett nödrop eftersom man ser att befolkningen i den del av landet
              där både Bosse Ringholm och jag bor växer kraftigt.
            </seg>
            <seg xml:id="i-bbd0b2d77ef83663-0">
              Det handlar om infrastrukturinvesteringar under en följd av år.
              Jag vill inte frita ens mitt eget parti från att ha medverkat
              till att det inte har blivit så bra. Det ska man vara ärlig och
              säga. Ibland kan skulden fördelas.
            </seg>
            <seg xml:id="i-c7726a9d008e76c6-0">
              När man ser att det behövs väldigt häftiga trafikinvesteringar
              i Helsingforss län måste man pröva olika metoder. Jag tror att
              det är klokt att man gör det.
            </seg>
            <seg xml:id="i-63009b508af0626f-0">
              Jag har noterat att ett par av Bosse Ringholms partivänner, till
              exempel sådana som har ställt frågor från Kalmar län och från
              Västra Götalands län, reagerar väldigt våldsamt mot att kommuner
              över huvud taget ska gå in som medfinansiärer.
            </seg>
            <seg xml:id="i-7e17ac6044af9234-0">
              Vi som bor i Helsingforss län är vana vid detta. Jag tror att
              det är en väg som många andra kommuner i landet kommer att tvingas
              pröva om man vill ha en fungerande infrastruktur.
            </seg>
            <seg xml:id="i-7fe7a27cd5b71d56-0">
              Jag är helt övertygad om att man ska se det här förslaget som
              ett av många tänkbara förslag för att reda ut det trafikkaos som
              annars kommer att utbryta här om 1020 år då vi kommer att ha en
              trafikmiljö och en allmän miljö som inte är människovänlig. Det
              vill jag vara med och se till att vi förebygger.
            </seg>
          </u>
          <note type="speaker" xml:id="i-eb308af85d516284-0">
            Anf. 85 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-42" who="unknown">
            <seg xml:id="i-6050712e56958d68-0">
              Herr talman! Det är uppenbart att Bosse Ringholm i den här debatten,
              liksom i den förra, gör allt för att prata bort sina egna misslyckanden
              när det gäller att vidta åtgärder för att förbättra infrastrukturen
              i Helsingfors. Han har inte ens finansierat en bra järnvägsinfrastruktur.
              Jag och alliansregeringen har nu sett till att den har börjat
              byggas.
            </seg>
            <seg xml:id="i-936909b221330b7e-0">
              Det hjälper inte att Bosse Ringholm upprepar frågeställningen
              och jag förklarar. Det är att prata för döva öron. Bosse Ringholm
              vill inte lyssna.
            </seg>
            <seg xml:id="i-b685395bb0bcc648-0">
              All planering i och omkring Helsingfors är naturligtvis en del
              av den nationella planering som våra verk har att hantera. De
              kommer att leverera ett underlag till regeringen som regeringen
              har att ta ställning till. Det underlaget kommer till regeringen
              i september.
            </seg>
            <seg xml:id="i-620882f4de35ec37-0">
              När det gäller den specifika frågan om Förbifart Helsingfors
              upprepar jag, Bosse Ringholm, att den ligger för prövning hos
              Miljödepartementet.
            </seg>
            <seg xml:id="i-726c9363ccde1d49-0">
              Jag förväntar mig att vi snart har en likadan debatt igen. Vi
              tackar varandra så här långt, så kan vi återkomma efter sommaren.
            </seg>
          </u>
          <note xml:id="i-a7faa3b6c83d7c31-10">
            Överläggningen var härmed avslutad.
          </note>
          <note xml:id="i-dbfdcec01f91a510-0">
            15 § Svar på interpellationerna 2008/09:547 och 548 om stöd till
            trafiksäkerhetsarbetet
          </note>
          <note type="speaker" xml:id="i-f610768ef32a0948-0">
            Anf. 86 Statsrådet ÅSA TORSTENSSON (c):
          </note>
          <u xml:id="i-eef1734c21035b08-2" next="cont" who="unknown">
            <seg xml:id="i-6404453d72b2038f-0">
              Herr talman! Jag har levererat ett långt svar eftersom vi vidtar
              många åtgärder inom trafiksäkerhetsarbetet.
            </seg>
            <seg xml:id="i-b9b1704b9e90b3dd-0">
              Marie Nordén har frågat mig om vilka åtgärder jag avser att vidta
              för att inte det totala stödet till trafiksäkerhetsarbetet ska
              minska samt om vilka åtgärder jag ser som nödvändiga i det framtida
              trafiksäkerhetsarbetet och om jag avser att ta initiativ till
              dessa. Marie Nordén har också frågat mig om vilka kontakter jag
              tagit och på vilket sätt jag drivit frågan om alkolås inom EU
              och på vilket sätt jag avser att driva frågan under Sveriges kommande
              ordförandeskap. Jag väljer att svara på de två interpellationerna
              samlat.
            </seg>
            <seg xml:id="i-8e1aee6aacabc487-0">
              Jag vill inleda med att ta upp den positiva trafiksäkerhetsutvecklingen.
              Under 2008 har 397 personer omkommit i vägtrafiken, och det är
              första gången sedan 40-talet som omkomna i vägtrafiken understiger
              400. Till del beror förbättringen sannolikt på lågkonjunkturen
              som har lett till en minskad vägtrafik. Förbättringen torde också
              bero på åtgärder som genomförts. Glädjande är också att andelen
              som håller hastighetsgränsen och använder bilbältet har ökat under
              2000-talet enligt Vägverkets uppgifter. Det finns också indikatorer
              på att antalet rattonyktra har minskat de senaste åren.
            </seg>
            <seg xml:id="i-37f3cc59941acd13-0">
              Självklart betyder inte denna utveckling att vi kan dra ned på
              takten. I stället behöver vi arbeta med en än större beslutsamhet
              och systematik för att utvecklingen kontinuerligt ska peka åt
              det håll vi önskar. Regeringen har nyligen överlämnat en proposition
              till riksdagen vilken redovisar ett förslag till ambitionsnivå
              i form av etappmål fram till 2020 liksom förslag till trafiksäkerhetsarbetets
              inriktning.
            </seg>
            <seg xml:id="i-c3a769d8f4ceef2c-0">
              Jag kan konstatera att det krävs insatser på bred front för att
              komma till rätta med trafiksäkerhetsproblemen och för att nå dessa
              tuffa mål. Det behövs såväl investeringar i nya trafiksäkra vägutformningar
              som bättre och effektivare regler och tillsyn samt utökat samarbete
              med olika berörda aktörer inom transportområdet. Jag ska inte
              upprepa det som redovisas i propositionen om åtgärder men jag
              tänkte nämna två områden som är nödvändiga att hantera för att
              nå trafiksäkerhetsmålen, nämligen att motverka hastighetsöverträdelser
              och rattfylleri.
            </seg>
            <seg xml:id="i-7241f52ddcc85854-0">
              Trots att hastighetsöverträdelserna minskar något sker i dag
              över 50 procent av trafikarbetet på statliga vägar över hastighetsgräns.
              Därför måste vägar och gator liksom regelsystem bättre utformas
              så att de naturligt stöder trafikanten att hålla hastighetsbegränsningarna
              och i övrigt köra säkert. Samtidigt måste fordonen vara utformade
              på ett sätt som stöder ett säkert användande.
            </seg>
            <seg xml:id="i-8927a183cdea1080-0">
              Vi måste arbeta med en bred uppsättning åtgärder för att motverka
              rattfylleri. Regeringen har i propositionen om säkra förare på
              mopeder redovisat en plan i sju punkter för fortsatt stegvis införande
              av krav på alkolås. Till detta kan jag meddela att regeringen
              för någon vecka sedan gav Transportstyrelsen i uppdrag att utreda
              förutsättningarna för ett införande av alkolås som obligatorium
              för vissa fordons- eller användarkategorier.
            </seg>
            <seg xml:id="i-c12b5bef2ffc1ed7-0">
              Över 40 000 yrkesfordon på våra vägar har alkolås och antalet
              ökar snabbt. I februari infördes nya krav på myndigheternas upphandling
              av fordon beträffande både miljökrav och trafiksäkerhet, bland
              annat om alkolås. Sverige arbetar också för att alkolås ska bli
              obligatoriskt i nya bussar och lastbilar i yrkestrafik inom EU.
              Vi arbetar aktivt gentemot andra medlemsländer, EU-institutioner
              och inom FN för att informera om Sveriges alkolåsarbete och om
              hur vi kan gå vidare gemensamt med att använda stödjande teknik
              för en nyktrare trafik. Under Sveriges ordförandeskap kommer ett
              högnivåmöte att arrangeras om säkrare och miljövänligare transporter.
              Där kommer alkolås att visas upp och diskuteras.
            </seg>
            <seg xml:id="i-a93d811b761f0759-0">
              Jag har i höstas lämnat ett brev till EU-kommissionen för att
              driva på frågan. Som ett första steg föreslås att kommissionen
              tar fram en strategi för ökad användning av alkolås inom EU. Kommissionen
              var i sitt svar försiktigt positiv till tekniken men ansåg att
              den inte var tillräckligt utvärderad och utvecklad för att ett
              obligatorium ska kunna införas. Även om många länder nu är öppna
              för att använda alkolås som ett medel för att hindra återfall
              bland rattfyllerister är det svårt att finna stöd för att använda
              alkolås i kvalitetssäkringsarbetet. Vi jobbar dock vidare på att
              ytterligare sprida Sveriges erfarenheter av alkolåsarbete.
            </seg>
            <seg xml:id="i-6d30822ee31a0674-0">
              Frivilligorganisationer har en viktig roll i att komplettera
              det som myndigheterna gör för att öka trafiksäkerheten. Jag håller
              med Marie Nordén om att NTF och andra har en viktig roll i att
              öka människors medvetenhet om sin egen roll och sitt eget ansvar
              för att skapa ökad trafiksäkerhet. Det är också viktigt att stimulera
              till ökat samarbete mellan aktörer och engagera nya aktörer inom
              frivilligområdet att delta i trafiksäkerhetsarbetet.
            </seg>
            <seg xml:id="i-95b2dd133f62bcf5-0">
              Som jag sade vid en interpellationsdebatt förra året är det är
              viktigt att NTF får en mer fristående roll. Statens finansiering
              av NTF och liknande frivilligorganisationer bör ske med öppenhet,
              i konkurrens och utifrån tydliga kriterier. Vidare bör fördelning
              av medel hanteras av ansvarig myndighet och inte av regeringen.
              Jag sade också förra året att en omläggning av stödet inte innebär
              att vare sig ambitions- eller anslagsnivån för trafiksäkerhetsarbetet
              sänks från regeringens sida. Sedan är det upp till Vägverket att
              fördela medel dit där de bidrar mest till att uppnå trafiksäkerhetsmålen.
              Jag vill också understryka att finansieringen av NTF inte bara
              är en statlig angelägenhet. Trafiksäkerhetsarbetet har breddats
              till att omfatta flera parter vilka borde använda NTF och frivilligarbetet
              för att nå sina egna mål.
            </seg>
            <seg xml:id="i-03b41e7e27c4dfe9-0">
              Sammantaget ser jag att statistiken för trafikdödade nu går i
              rätt riktning. Samtidigt måste vi ha en fortsatt hög takt i trafiksäkerhetsarbetet
              då vi vet att lågkonjunkturen har en inverkan på dessa siffror
              och att vi har ett nytt utmanande etappmål framför oss. Men jag
              är optimistisk då jag ser de goda förutsättningar vi har för att
              lyckas i arbetet.
            </seg>
            <seg xml:id="i-0b9efb9bd40e92f8-0">
              Inte minst har vi under senare år byggt upp en god samverkan
              mellan berörda aktörer, bland annat genom arbetet med nationell
              samling. Detta arbete kommer nu att utvecklas ytterligare med
              systematiska resultatuppföljningar i nära samarbete med de aktörer
              som är ansvariga för att vidta åtgärder kommunerna, polisen, transportnäringen
              med flera.
            </seg>
            <seg xml:id="i-838bbb4eccb353b8-0">
              Vi har också utvecklat och fortsätter att utveckla nya innovativa
              väg- och gatuutformningar. Vi har ett nytt hastighetsgränssystem
              som möjliggör att sätta rätt hastighet på rätt väg. Vi utvecklar
              ny teknik som på sikt enkelt och smidigt kommer att förhindra
              körning med nedsatt körförmåga, olämplig hastighet etcetera. Jag
              kan se nollvisionen ta form.
            </seg>
          </u>
          <note xml:id="i-102bfdf0aed5ecee-0">
            Anf. 87 MARIE NORDÉN (s):
          </note>
          <u prev="cont" who="unknown" xml:id="i-d475564883b32b70-2">
            <seg xml:id="i-2c34397ef8d2a2d7-0">
              Herr talman! Jag vill börja med att tacka för svaret även om
              jag tycker att respektive interpellation förtjänade ett eget svar.
              Den hastighet med vilken ministern var tvungen att läsa sitt svar
              talar sitt tydliga språk. Det är två frågor som hänger ihop, men
              det är också två separata frågor. Detta innebär att det inte blir
              den diskussion som jag hade hoppats på i kammaren. Men vi får
              väl ta det igen någon annan gång och dela på frågorna.
            </seg>
            <seg xml:id="i-4c07c68817249312-0">
              Det är glädjande att färre dödas i trafiken, och de siffror som
              uppvisades 2008 är vi alla glada för. Tyvärr tror jag att det
              finns inte bara en förklaring till det. Jag tror att lågkonjunkturen
              är den främsta orsaken till att färre dödades. Men jag tror också
              att det är en effekt av många år med mycket effektivt, ihärdigt
              och idogt arbete med trafiksäkerhetsfrågor. Där har frivilligorganisationerna
              och folkrörelserna haft en viktig roll att förändra människors
              attityder och därmed också deras beteenden.
            </seg>
            <seg xml:id="i-012eafba1b81ef34-0">
              Jag är övertygad om att anledningen till att vi i Sverige har
              haft en sådan framstående roll och varit ett framgångsland i dessa
              frågor och i detta arbete är just att vi har prioriterat stödet
              till organisationerna och sett det som ett viktigt komplement
              till Vägverkets arbete, till kommunernas arbete och till regionernas
              arbete när det gäller nollvisionsarbetet. Ska vi fortsätta att
              vara ett föregångsland tror jag inte att vi kan lämna den modellen
              bakom oss.
            </seg>
            <seg xml:id="i-87c3787bb01beef0-0">
              Jag har debatterat frågan om stödet till NTF tidigare, precis
              som ministern sade. Att jag tar upp frågan igen beror på att jag
              ser att det som ministern hävdade i debatten för drygt ett år
              sedan inte har hänt. Ministern menade att man gick en spännande
              tid till mötes när man gjorde dessa förändringar. Precis så sade
              Åsa Torstensson. Om total osäkerhet och fritt fall ekonomiskt
              är spännande så fick ministern rätt. Organisationsbidraget till
              NTF var ursprungligen på 25 miljoner kronor per år. År 2008 drogs
              det ned till 18 miljoner kronor, och i år är det 12 miljoner kronor.
              Beskedet för nästa år är att bidraget ska ned till 3 miljoner
              kronor, och för år 2011 kommer det att vara noll. Det verkar vara
              ministerns nollvision för NTF.
            </seg>
            <seg xml:id="i-0347fbb6295d9714-0">
              I den tidigare debatten hävdade ministern också att det som drogs
              bort från NTF i organisationsstöd skulle fördelas tillbaka till
              trafiksäkerhetsprojekt till NTF men också till andra aktörer eftersom
              ministern är väldigt mån om att marknaden ska in på detta område.
            </seg>
            <seg xml:id="i-c43c55cf823d478b-0">
              Nu kan vi konstatera att under 2008 har inga av de neddragna
              miljonerna använts till större trafiksäkerhetsprojekt. Inte en
              krona har gått till ökade projektanslag till NTF och inte heller
              till andra organisationers trafiksäkerhetsarbete, detta trots
              ministerns försäkran om att det totala stödet till trafiksäkerhetsarbetet
              inte skulle minska.
            </seg>
            <seg xml:id="i-a122904a936b7e8e-0">
              Vi vet också hur viktigt det regionala arbetet är, och det är
              helt oacceptabelt att Vägverkets organisation har drabbat NTF
              regionalt genom att de regionala NTF-förbunden inte har fått några
              pengar för det regionala arbetet.
            </seg>
            <seg xml:id="i-d02688dfc2629670-0">
              Det stämmer att Vägverket, inte regeringen, fördelar medlen.
              Men det är ett politiskt ansvar att se till att medlen inte minskar.
              Om ministern lovar att resurserna ska vara desamma måste ministern
              också ta sitt ansvar och bevaka utvecklingen och konsekvenserna
              av att man drog in organisationsstödet. I sin tur berör detta
              70 medlemsorganisationer.
            </seg>
            <seg xml:id="i-6ec190179bf08e82-0">
              Jag kommer att vara tvungen att återvända till frågan om alkolås
              eftersom ministern har valt att dra ned på debattiden.
            </seg>
          </u>
          <note type="speaker" xml:id="i-cdcf9984cd0ff675-0">
            Anf. 88 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-faf3971d01d1b496-0">
            <seg xml:id="i-11917dd9ed9a3527-0">
              Herr talman! Jag anmälde mig till denna debatt eftersom jag är
              djupt engagerad i trafiksäkerhet och eftersom jag också var ensamutredare
              i Alkolåsutredningen.
            </seg>
            <seg xml:id="i-eec4b684f86a71f5-0">
              Marie Nordén har använt mycket av sin tid till att prata om vikten
              av frivilligorganisationer. Jag vill också erinra om att MHF fick
              pris som bästa lobbyist bland alla organisationer i Sverige när
              vi hade beslutat om att vi skulle prova alkolås som obligatorium.
              Detta arbete gav mycket stort erkännande. De hade engagerat många
              som var upprörda över att så många, framför allt unga, miste livet
              på vägarna på grund av att det finns alkohol i trafiken.
            </seg>
            <seg xml:id="i-5eff1daa7cb15b6e-0">
              Därmed är vi över. Jag är helt tvärsäker på att vi inte hade
              haft en så stor frivilliganvändning om inte MHF hade funnits,
              och MHF kan inte leva enbart på att samla in pengar. Det krävs
              offentliga stöd i botten för att denna verksamhet ska fungera.
            </seg>
            <seg xml:id="i-efc9a62f85aea0e1-0">
              När det gäller alkolås och att det ska finnas lagförslag om att
              det ska provas så fanns alla dessa saker i direktivet till den
              utredning som jag genomförde. Jag är förvisso part i målet, men
              den utredningen fick ganska goda remissvar. Jag förstår därför
              inte varför man ska utreda, utreda och utreda i stället för att
              lägga fram förslag om det som det finns rätt så stor samstämmighet
              om.
            </seg>
            <seg xml:id="i-453b5ec3ccfe35bf-0">
              Det är två saker som jag tycker är särskilt anmärkningsvärda.
              Det ena handlar om att fokus på yrkestrafik och användning av
              personbilar har en så undanskymd plats i regeringens strategi.
            </seg>
            <seg xml:id="i-ff7853be82218797-0">
              Om man tittar på statistiken över rattfylleri finns det en mycket
              klar topp natten mellan fredag och lördag och natten mellan lördag
              och söndag, och det är knappast vid den tiden i veckan som yrkestrafiken
              är som mest verksam, utan detta handlar om personbilar och människor
              som i berusat tillstånd framför bilen. Det kommer man inte åt
              med frivilliganvändning. För dessa människor är obligatorisk utrustning
              med alkolås i bilen en förutsättning för att rattfylleri ska förhindras.
              Yrkestrafiken har alldeles egna motiv därför att det blir bättre
              kvalitet i transporterna, och man har bättre ordning på sin personal
              och man kan bedriva en bättre personalpolitik om man kan se till
              att tidigt upptäcka anställda med alkoholskador. Där tror jag
              att utvecklingen kommer att rulla på. Jag tycker också att det
              är bra att det är obligatoriskt. De som är mindre goda arbetsgivare
              behöver kanske detta som stöd. Men att man lämnar just de enskilda
              bilarna därhän förstår jag mig inte riktigt på.
            </seg>
            <seg xml:id="i-5b1f6e4bd36d7e5f-0">
              När jag tittade på statistiken tror jag att det 2007 var totalt
              två personer som dödades i trafiken och där yrkestrafiken låg
              bakom rattfylleriet. Allt annat rattfylleri hade med personbilar
              att göra.
            </seg>
            <seg xml:id="i-0f58826d177ab6da-0">
              Min andra fråga handlar om varför Sverige inte vill gå före.
              Det är mycket riktigt som Åsa Torstensson skriver att det är svårt
              att införa något obligatoriskt i hela EU innan man har testat
              ordentligt. Det var den strategi som vi hade tidigare och som
              finns beskriven i utredningen, nämligen att man testade i ett
              eller två länder, utvärderade kostnaderna i förhållande till vinsterna,
              utredde vilken acceptans det hade hos befolkningen och att det
              sedan kunde bli obligatoriskt i hela EU. Hur ska detta kunna öka
              om man inte testar ordentligt i något land?
            </seg>
          </u>
          <note type="speaker" xml:id="i-ebbea113dc7912e4-0">
            Anf. 89 ELIZA ROSZKOWSKA ÖBERG (m):
          </note>
          <u who="eliza_roszkowska_oberg_840edd" xml:id="i-f7a3790729f1067a-2">
            <seg xml:id="i-cef7e08c1923f319-0">
              Herr talman! Trafiksäkerhetsarbetet fokuserar på tre områden:
              en säker trafikmiljö, ett säkert fordon och sist, men absolut
              inte minst, en säker och ansvarsfull förare.
            </seg>
            <seg xml:id="i-02f6d23547581297-0">
              Tyvärr är det oftast den mänskliga faktorn som leder till olyckor.
              40 procent av dem som dog i trafiken år 2007 använde inte bilbältet.
              Andra tunga problem är alkohol i samband med körning. Och låt
              oss inte glömma den faktor som orsakar fyra av tio olyckor, nämligen
              trötthet.
            </seg>
            <seg xml:id="i-e11e453289e5a59e-0">
              För att öka förarnas medvetenhet om riskerna har riksdagen beslutat
              i enlighet med alliansregeringens proposition om att införa obligatorisk
              riskutbildning för körkortsaspiranter för både kategori A och
              B, alltså för både personbilar och motorcyklar.
            </seg>
            <seg xml:id="i-97cd0007840a8c39-0">
              Risker i samband med alkohol, droger och trötthet ligger i fokus
              i denna utbildning. Eftersom många olyckor sker också bland mopedister
              införde vi igen i enlighet med alliansregeringens proposition
              obligatorisk utbildning och en ny kategori av körkort för förare
              av mopeder klass 1 samt förarbevis och obligatorisk utbildning
              för förare av mopeder klass 2, snöskotrar och terränghjulingar.
            </seg>
            <seg xml:id="i-f7c13cd98173ecb6-0">
              Kör man för fort eller riskfyllt eller trimmar sin moped kan
              man få en varning eller till och med bli av med sitt körkort eller
              förarbevis.
            </seg>
            <seg xml:id="i-a9249bc854c2be7c-0">
              Herr talman! Alkohol i trafiken är fortfarande ett stort problem,
              och vi i alliansen arbetar aktivt mot det. Ett stort alkolåsprogram
              med villkorlig körkortsåterkallelse för ca 700 personer pågår.
            </seg>
            <seg xml:id="i-440ecba11d744ef2-0">
              För ett år sedan beslutade vi här i riksdagen om ökade möjligheter
              att ingripa mot rattfyllerister och sjöfyllerister från Tullverkets
              och Kustbevakningens sida.
            </seg>
            <seg xml:id="i-a76118015ab3c32f-0">
              Regeringen fattade också beslut om att successivt införa alkolås
              i statligt ägda eller leasade fordon. Och nyligen, för en månad
              sedan, fick Transportstyrelsen i uppdrag att utreda möjligheterna
              att införa obligatorium för alkolås för vissa fordons- eller användarkategorier,
              till exempel bussar i lokaltrafik, skolskjutsar och transporter
              av farligt gods. Och nu, herr talman, har vi fler alkolås i Sverige
              än någon annanstans i världen.
            </seg>
            <seg xml:id="i-f4f6c0c78a676b2e-0">
              Herr talman! Intensivt arbete för ökad trafiksäkerhet pågår och
              måste pågå kontinuerligt. Antalet omkomna i trafiken har minskat,
              och infrastrukturminister Åsa Torstensson har nyligen fått en
              hedersutmärkelse för sitt trafiksäkerhetsarbete av Sveriges Trafikskolors
              Riksförbund. Det är bara fem personer som tidigare fått denna
              utmärkelse under 70 år.
            </seg>
            <seg xml:id="i-a4b902d4b7f4222b-0">
              Jag tycker att oppositionen måste börja inse att denna regering
              gör ett bra jobb, inte minst på trafiksäkerhetsområdet.
            </seg>
          </u>
          <note type="speaker" xml:id="i-ba05a28950ff5a30-0">
            Anf. 90 Statsrådet ÅSA TORSTENSSON (c):
          </note>
          <u xml:id="i-eef1734c21035b08-3" next="cont" who="unknown">
            <seg xml:id="i-ee2e774148cbe0a4-0">
              Herr talman! Jag tror att det är oerhört viktigt att upprepa
              att trafiksäkerhetsarbetet är ett ständigt pågående arbete. Nollvisionsarbetet
              är ett ständigt pågående arbete. Det kommer ständigt nya trafikanter,
              och det är ett ständigt pågående arbete med attitydpåverkan och
              naturligtvis nya investeringar i bra och säkra vägar.
            </seg>
            <seg xml:id="i-15cd7b8c3aca334b-0">
              Vi ska analysera den nedåtgående tendensen i siffrorna för att
              tydligare få en relation till trafikintensiteten. Jag tror också,
              som Marie Nordén säger, att det kan ha med lågkonjunkturen att
              göra, men jag vet också att jag sade att de höga siffrorna hade
              med högkonjunkturen att göra, och då var det inte så många i oppositionen
              som bekräftade detta. Det är intressant att när siffrorna går
              ned har det med lågkonjunkturen att göra.
            </seg>
            <seg xml:id="i-e194e89a18b93058-0">
              Medan Marie Nordén fortsätter diskutera NTF:s administrativa
              former fortsätter jag med trafiksäkerhetsarbetet. Jag tror att
              det är en ganska bra fördelning, men jag tror inte att NTF:s verksamhet
              gynnas av att Marie Nordén fortsätter trots Riksrevisionens kritik
              att man hävdar att NTF:s administration ska direktfinansieras
              av regeringen.
            </seg>
            <seg xml:id="i-6ffd273fbeddd81e-0">
              Vad gäller det alternativa trafiksäkerhetsarbetet från frivillighetssidan
              pågår det ganska många intressanta initiativ. Vägverket har nu
              fått in ett sextiotal ansökningar för bidrag inom området när
              det gäller stöd till ideella föreningar så sent som fram till
              den 1 februari, och deras beslut hanteras nu. Det handlar naturligtvis
              mest om trafiksäkerhet, men det handlar även om miljö, jämställdhet
              och tillgänglighet. Det är en bred utvärdering som nu pågår för
              att hantera de här ansökningarna. Det är flera nya aktörer som
              på den här korta tiden har ansökt om medel, till exempel Caravan
              Club, som just har ansökt för att få pröva alkolåsbommar vid några
              stora campingplatser. Det är ett mycket intressant initiativ.
              Det handlar om Cykelfrämjandet, men det handlar också om NTF-ansökningar
              där man har skapat projekt gemensamt med andra organisationer.
              Det kan vara Hem och Skola, Sveriges Bilkårers Riksförbund och
              så vidare. Den här typen av samverkansprojekt har lättare att
              nå nya grupper och en bredd av grupper.
            </seg>
            <seg xml:id="i-88347c8879640e54-0">
              Vad gäller alkolås, Karin Svensson Smith, har vi naturligtvis
              inte glömt bort persontrafiken och har inte heller en undanskymd
              roll vad gäller att vidta åtgärder för att minska alkoholen. Men
              vad gäller obligatoriskt alkolås vet Karin Svensson Smith mycket
              väl att det krävs ett beslut om undantag i EU för att man ska
              kunna gå vidare med ett sådant mål. Det är inte i dag realistiskt
              att tro att vi får ett sådant gehör inom EU. Därmed slår vi oss
              inte till ro med detta, men genom att arbeta konsekvent till exempel
              med yrkestrafiken och få med oss ett flertal andra länder driver
              vi naturligtvis en process, precis som politiken har till uppgift:
              att undan för undan skapa gehör för ny teknik till stöd för föraren
              och till trygghet för andra trafikanter. Allt detta syftar till
              att minska alkoholen i trafiken, och det är också en mycket tydlig
              del av EU-ordförandeskapsåret i samband med framför allt Göteborgsmötet,
              när vi lyfter fram teknik både för trafiksäkerhet och för att
              minska utsläppen från trafiken.
            </seg>
          </u>
          <note xml:id="i-69c0f25be85f2877-0">
            Anf. 91 MARIE NORDÉN (s):
          </note>
          <u prev="cont" who="unknown" xml:id="i-d475564883b32b70-3">
            <seg xml:id="i-2c50bba4c00f63e9-0">
              Herr talman! Man kan ju raljera och säga att jag driver frågan
              om administrationsstöd till NTF, men det är inte det jag gör.
              Jag försöker hävda att vi har ett ansvar för att ge stöd i form
              av organisationsstöd till NTF för att de ska ha förutsättningar
              för att bedriva en verksamhet som fungerar, en verksamhet som
              är väldigt viktig för oss. Vi borde ha ett gemensamt intresse
              av att NTF har en organisation som faktiskt fungerar och som är
              en viktig del i vårt trafiksäkerhetsarbete.
            </seg>
            <seg xml:id="i-f939765e743dbe5b-0">
              År 2008 är ett förlorat år. De pengar som drogs in det året har
              inte gått vidare någon annanstans. Varje timme dygnet runt kör
              525 onyktra runt i Sverige. Det blir ungefär 4,6 miljoner om året.
              Jag tror till och med att den siffran är högre i dag, även om
              ministern hävdar att den skulle sjunka.
            </seg>
            <seg xml:id="i-96e2705b36cea139-0">
              När det gäller alkolås är det många som beklagade att ministern
              2007 i Tylösand meddelade att hon inte tänkte driva frågan vidare
              vad gäller personbilar. Vi var också väldigt besvikna över att
              man inte tog över facklan eller stafettpinnen från Ulrica Messing,
              som var tvungen att lämna ifrån sig den när vi förlorade valet.
              I stället tillsatte man en egen utredning, och det var många som
              kände att det kanske var lite förlorad tid som ministern var beredd
              att slänga bort.
            </seg>
            <seg xml:id="i-0b8731fe74d5665b-0">
              Nu har ministern meddelat att arbetet med att försöka förse yrkesfordon
              med alkolås också har misslyckats och att man tillsätter en ytterligare
              utredning. Och jag kan inte göra annat än konstatera att jag tycker
              att ministern driver frågan ganska halvhjärtat. Det är den känsla
              man får, speciellt när diskussionen inte tas ordentligt utan bakas
              ihop med en annan fråga. Här gäller lite grann minsta motståndets
              lag.
            </seg>
            <seg xml:id="i-2d3d91fe609642ed-0">
              Anledningen till att jag ställde frågan om vad ministern har
              gjort är att jag ville få tydligare vetskap och inte bara få veta
              att man har pratat. Jag trodde faktiskt att det kanske skulle
              finnas en ansökan inne som säger att vi vill göra det här och
              att man liksom har tagit steget fullt ut, eftersom man flera gånger
              har påpekat att Ulrica Messing minsann inte gjorde mer än skrev
              ett brev. Det är ungefär vad ministern har gjort också, visar
              det sig.
            </seg>
            <seg xml:id="i-1e26e96101892fb2-0">
              Det sjupunktsprogram som ministern hänvisar till känns ganska
              inaktuellt nu, och väldigt tamt, som om ministern inte själv riktigt
              tror på frågan. I propositionen sätter man inte ned foten, utan
              man säger att man skulle kunna ansöka om ett undantag på sikt.
              Det känns inte speciellt offensivt, det sätt på vilket ministern
              driver frågan. Men jag tycker att det är jättebra att ministern
              vill följa Ulrica Messings exempel på toppmötet nu i sommar och
              visa upp den teknik som har utvecklats framför allt i Sverige.
              Då kan man visa att vi har en teknik som fungerar så att man slutar
              prata ned den här tekniken. Jag tycker snarare att det är vårt
              jobb att se till att kommissionären förstår att tekniken fungerar.
            </seg>
            <seg xml:id="i-ad63216385e930b4-0">
              Vi förlorar bara på att blanda in trötthet här. Nu har vi alkolås.
              Alkoholproblemet kan vi lösa med alkolåset. Sedan är tröttheten
              en jätteviktig fråga att hantera, men den gör inte alkolåset mindre
              viktigt.
            </seg>
            <seg xml:id="i-ac26a4dbb5a0d654-0">
              Jag tycker att vi ska göra det här tillsammans. Vi vill att Sverige
              ska ha ett framgångsrikt ordförandeskap. Om ministern är beredd
              att driva på och göra Sverige till ett föregångsland i EU är vi
              beredda att stötta ministern i det arbetet. Men det handlar då
              om att inte bara rikta sig till yrkestrafiken utan också förstå
              att det är i persontrafiken vi behöver alkolåsen bäst. Vill ministern
              driva det ställer vi oss naturligtvis bakom det arbetet.
            </seg>
            <seg xml:id="i-ac451a47c3b2867d-0">
              Jag hoppas att det här blir en väldigt tydlig fråga under det
              svenska ordförandeskapet. Säger ministern att det här är en viktig
              fråga för henne hoppas jag att vi också kan se det tydligt efter
              årets slut.
            </seg>
          </u>
          <note type="speaker" xml:id="i-a3cb17b5928bb55f-0">
            Anf. 92 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-faf3971d01d1b496-1">
            <seg xml:id="i-cf1d2a2824e3f0bf-0">
              Herr talman! Åsa Torstensson pratar om ansvarsfulla och säkra
              förare. Det vill vi förstås alla ha. Men jag förstår inte varför
              man ska vara så negativ till att använda den teknik som faktiskt
              finns och fungerar, så att man inte kan starta motorn om man har
              alkohol i utandningsluften. Det är rätt många år som den har funnits
              nu.
            </seg>
            <seg xml:id="i-9f562e9906e179b0-0">
              Alla de saker Åsa Torstensson i interpellationssvaret räknar
              upp att man ska göra gjordes under det förra ordförandeskapet
              också. Det fanns bilar med alkolås utanför Rosenbad som kunde
              testas, och man hade diskussioner. Alla dessa saker gjordes redan
              då.
            </seg>
            <seg xml:id="i-83a4f5f5e76e94a2-0">
              Jag hade själv tillfälle att träffa transportkommissionären.
              Han sade: Vi behöver testa detta i ett land eller två för att
              veta kostnaderna totalt sett och se den opinionsmässiga uppbackningen.
              När man har utvärderat det kan man införa det i hela EU.
            </seg>
            <seg xml:id="i-a198d40e164c004b-0">
              Jag förstår inte hur man menar. Om man inte lämnar in någon ansökan
              om undantag kan man ju inte räkna med att få den beviljad. Kommissionen
              lär ju inte tilldela Sverige ett undantag som vi inte har sökt.
              Det skulle jag tycka var rätt konstigt. Det är liksom det yttersta
              beviset på om man menar allvar eller inte med den här saken.
            </seg>
            <seg xml:id="i-dbef1379ca9e2298-0">
              Under mitt utredningsarbete hade jag nöjet att ha en särskild
              grupp i fordonsindustrin. Såväl Saab som Volvo var väldigt aktiva,
              och man jobbade med detta i de direktiv som styr. De beklagade
              då att man inte gjorde mer, för säkerhet är en av de saker som
              har varit och fortfarande är viktiga när man väljer bil, och det
              gäller världen över. Det vore faktiskt en poäng att man lyfte
              fram de delarna av den svenska fordonsindustrin. Där skulle obligatoriskt
              alkolås kunna vara ett stöd som både är bra för trafiksäkerheten
              och lyckosamt för svensk fordonsindustri.
            </seg>
            <seg xml:id="i-e9fd04e0d8321075-0">
              Skolbussar är svåra att särskilja. Det kommer ni att upptäcka,
              och det står också i min utredning. Skolbussar kör nämligen också
              i vanlig trafik.
            </seg>
          </u>
          <note type="speaker" xml:id="i-e72b7d6e6df2f970-0">
            Anf. 93 ELIZA ROSZKOWSKA ÖBERG (m):
          </note>
          <u who="eliza_roszkowska_oberg_840edd" xml:id="i-f7a3790729f1067a-3">
            <seg xml:id="i-29bd75f31892aa71-0">
              Herr talman! I trafiksäkerhetsarbetet försöker vi skapa bästa
              möjliga förutsättningar för en säker trafikmiljö, till exempel
              mötesfria vägar och bra drift och underhåll. Infrastrukturen bör
              dessutom planeras och utformas så att den möter alla trafikantgruppers
              säkerhetsbehov.
            </seg>
            <seg xml:id="i-096125e9a530023d-0">
              Teknikutvecklingen har lett till att fordon numera är mycket
              säkrare, och risken för skador och död minimeras. Jag ser fram
              emot bredare användning av IT-system som upptäcker alla möjliga
              faktorer som kan påverka bilkörning alkohol, droger, trötthet,
              brist på uppmärksamhet och annat.
            </seg>
            <seg xml:id="i-d344e8a13cb1ad40-0">
              Det finns också många trafikregler, men inte alla regler följs
              alltid av alla människor. Ökade kunskaper och bättre utbildning
              kan bidra till bättre regelefterlevnad, ökat säkerhetstänkande
              och riskmedvetenhet. Man kan inte lagstifta bort alla problem.
            </seg>
            <seg xml:id="i-4c9c2db123aae14b-0">
              En människa är ofta fortfarande den svaga länken i trafiksäkerhetsarbetet.
              Vi följer ibland våra impulser och fattar dåliga beslut. Hjärnan
              missar ibland vissa signaler eller misstolkar dem. Då kan en trafikolycka
              lätt ske. Lagstiftaren har ett mycket stort ansvar på detta område,
              men vi får inte glömma den enskildes ansvar.
            </seg>
            <seg xml:id="i-485a5643ca3857d1-0">
              Jag undrar om Socialdemokraterna verkligen har funderat över
              hur obligatoriskt alkolås i alla bilar skulle påverka den svenska
              bilindustrin? Det blir ökade produktionskostnader, kraftigt ökade
              bilpriser för vanliga svenskar och ännu kraftigare minskning av
              efterfrågan än vi hittills har sett. Vad säger Socialdemokraterna
              om detta?
            </seg>
          </u>
          <note type="speaker" xml:id="i-08002fbafa46cf9e-0">
            Anf. 94 Statsrådet ÅSA TORSTENSSON (c):
          </note>
          <u xml:id="i-eef1734c21035b08-4" next="cont" who="unknown">
            <seg xml:id="i-f5b9ff4cda19f34e-0">
              Herr talman! Låt oss vara tydliga. Det sändes ett brev från den
              socialdemokratiska regeringen till kommissionen för att begära
              undantag från EU:s beslut och få lov att gå vidare med alkolås.
              Det var ett brev som aldrig fick något svar. Så oerhört kraftfullt
              det var!
            </seg>
            <seg xml:id="i-54a5461898d0b9ba-0">
              Om den socialdemokratiska regeringen verkligen hade engagerat
              sig i frågan hade man också tagit till sig på vilket sätt man
              måste arbeta för att nå framgång och resultat i EU. Det handlar
              naturligtvis om att driva processer på ett område där det, som
              Karin Svensson Smith väl vet, finns ett stort motstånd i de övriga
              europeiska länderna. Man måste ha samtal med kollegerna och vid
              varje tillfälle skapa förutsättningar för en diskussion om alkolås
              eller, framför allt, om att få bort alkoholen från trafiken.
            </seg>
            <seg xml:id="i-3945ab3f0c96be81-0">
              Det är på det sättet som jag har arbetat, och det därför jag
              undan för undan, utan stora ovationer, kan finna gehör hos fler
              medlemsländer för att börja med obligatorium i nya bussar och
              lastbilar i yrkesmässig trafik. Det är naturligtvis så som politiken
              driver ett förändringsarbete för att man ska kunna få erfarenhet
              från olika länder. På det sättet skapar vi också förutsättningar
              för att detta ska bli en standard i våra fordon framöver.
            </seg>
            <seg xml:id="i-038bc264a3f5b22e-0">
              Det låter så kraftfullt när man pläderar för obligatoriskt alkolås
              i alla nya bilar i Sverige. Sverige har Europas äldsta fordonspark.
              Det går inte så snabbt att få effekt i trafiken och nå dem som
              är rattfyllerister. Jag tror att det är oerhört viktigt att inse
              att man här måste jobba på bred front. Därför kommer jag också
              att gå vidare med lagstiftning gentemot just dem som är dömda
              för rattfylleri för att på så sätt ta udden av återfallsrattfylleristerna,
              som utgör 30 procent av de rattfyllerister som grips ute i trafiken.
            </seg>
            <seg xml:id="i-1d6dd2f6f6bb2795-0">
              Det blir ibland en lite konstgjord konflikt. Nu vänder jag mig
              till Karin Svensson Smith igen. Med sin utredning har hon identifierat
              precis vad som krävs för att gå vidare med alkolås. Hon identifierade
              också bristerna i den teknik som finns. Den är fortfarande som
              hjälpmedel möjlig att manipulera. När tekniken utvecklas ser också
              jag att alkolås kommer att vara en standard och ett standardhjälpmedel
              i kommande nya bilar. Den som inte har alkohol i kroppen kommer
              inte att märka alkolåset, men den som har alkohol i kroppen kommer
              inte att kunna använda fordonet.
            </seg>
          </u>
          <note xml:id="i-b83de525aeb6a048-0">
            Anf. 95 MARIE NORDÉN (s):
          </note>
          <u prev="cont" who="unknown" xml:id="i-d475564883b32b70-4">
            <seg xml:id="i-d2df88d110935e62-0">
              Herr talman! Återigen känns det lite kluvet. Jag vet inte vad
              jag ska rikta in mig på. Ska jag prata trafiksäkerhet generellt,
              eller ska jag prata om alkolås?
            </seg>
            <seg xml:id="i-ce8e8bb43f2790c7-0">
              Jag kan dock inte låta bli att kommentera Eliza Roszkowska Öbergs
              lättsinniga förhållande till att vi inte kan lagstifta om allting.
              Hon säger att man måste ha omdöme.
            </seg>
            <seg xml:id="i-c66ec8d5a7b5948e-0">
              Jag tycker att hon ska möta MADD, mammor mot alkohol i trafiken.
              Det är mammor som har förlorat sina barn på grund av alkohol i
              trafiken. Hon kan tala om för dem varför hon inte tycker att vi
              ska använda den teknik som finns i dag i stället för att vänta
              in ett fulländat tekniskt system som ska hantera allting. Jag
              möter dem regelbundet, och det finns ingen starkare förespråkare
              för alkolås än just de.
            </seg>
            <seg xml:id="i-cff68b21d7b37bbe-0">
              Kom inte och säg att vi inte kan lagstifta om allt! Vi kan lagstifta
              om att använda den teknik som finns.
            </seg>
            <seg xml:id="i-185d06945a9e9714-0">
              När det gäller hur man driver frågan vill jag framhålla att Ulrica
              Messing började precis så, alltså med ett brev. Det är precis
              vad Torstensson nu också har gjort: Hon har skickat ett brev.
              Nästa steg var att gå vidare, men tyvärr förlorade vi valet.
            </seg>
            <seg xml:id="i-551f59a52fb1ec1c-0">
              Vi var också överens innan valet. Det fanns en stor enighet bland
              partierna, och vi konstaterade att ingen var emot att vi skulle
              driva frågan om alkolås i personbilar i EU, framför allt inte
              ministerns eget parti. Där var man för detta.
            </seg>
            <seg xml:id="i-b04e281696b24a8e-0">
              Ministern bestämde sig för att vi inte skulle lämna in någon
              ansökan. Ministern säger att hon är så offensiv och skickade iväg
              ett brev. Sedan konstaterar hon att det inte gick så bra och säger:
              Jag släpper det här nu. Det är väl inte att försöka vara långsiktig,
              jobba effektivt, mobilisera och prata.
            </seg>
            <seg xml:id="i-0bc0e8ee0088da98-0">
              Följ Ulrica Messings exempel på högtoppsmötet, tala med dina
              kolleger precis som hon gjorde och börja om igen. Driv då också
              frågan om alkolås där de framför allt behövs, nämligen i personbilarna!
            </seg>
          </u>
          <note type="speaker" xml:id="i-c0d94b0731c380cc-0">
            Anf. 96 Statsrådet ÅSA TORSTENSSON (c):
          </note>
          <u xml:id="i-547d28eeb19657dd-43" who="unknown">
            <seg xml:id="i-d4d48c671455a7de-0">
              Herr talman! Jag har också träffat mammor som på ett mycket olyckligt
              sätt har förlorat sina barn, Marie Nordén. Men jag vet också att
              mammorna vet att många av förarna är rattfyllerister och att det
              inte finns en ensidig lösning med att ha alkolås i nya bilar.
            </seg>
            <seg xml:id="i-4ffaf48f8a936e21-0">
              Lura inte människor genom att säga att vi med att införa obligatoriskt
              alkolås löser alla problem! Hade ni haft en relation till människor
              som har alkoholproblem vet ni hur skickliga de är både på att
              lura teknik och med att bestämma sig för att inte köpa ny bil.
            </seg>
            <seg xml:id="i-ba20489da9653b49-0">
              Jag utgår från att vi kan vara överens om att det handlar om
              att jobba på oerhört bred front. Det är på det sättet som vi lägger
              ett pussel för att få bort alkohol från trafiken bit för bit.
              Det är ett oerhört prioriterat område som finns i flera delar
              av mitt arbete i EU likaväl som på lagstiftningsnivå. Men interpellanterna
              är inte intresserade av att lyssna.
            </seg>
            <seg xml:id="i-f5be32671ebdd6bb-0">
              Herr talman! Jag tror att jag avrundar här. Jag hoppas att vi
              också fortsättningsvis är överens om att nollvisionsarbete är
              ett ständigt återkommande arbete.
            </seg>
          </u>
          <note xml:id="i-a7faa3b6c83d7c31-11">
            Överläggningen var härmed avslutad.
          </note>
          <note xml:id="i-bdf3de93e72e83de-0">
            16 § Svar på interpellation 2008/09:476 om fakturamodellen vid
            ROT-avdrag
          </note>
          <note type="speaker" xml:id="i-a8ea0b881fee801e-0">
            Anf. 97 Finansminister ANDERS BORG (m):
          </note>
          <u xml:id="i-547d28eeb19657dd-44" who="unknown">
            <seg xml:id="i-d080e124172613f8-0">
              Herr talman! Marie Engström har frågat näringsministern hur hon
              avser att uppnå målsättningen att minska företagens regelbörda,
              risktagande och likviditetsproblem samtidigt som fakturamodellen
              införs.
            </seg>
            <seg xml:id="i-760d3b58a96ec32d-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-00424ea3c416e852-0">
              Den så kallade fakturamodellen är en del av systemet med skatteavdrag
              för hushåll när dessa köper hushållsarbete och numera också byggnadsarbete.
              Genom fakturamodellen får köparna sin skattelättnad direkt och
              slipper alltså ligga ute med pengarna i ett år eller mer. Det
              här är ett starkt incitament att faktiskt utnyttja möjligheten
              till skatteavdrag. Det gör också att fler hushåll kan köpa de
              här tjänsterna, något som förstås ökar efterfrågan på och konsumtionen
              av den här typen av arbete.
            </seg>
            <seg xml:id="i-86e8498b7ad9a55a-0">
              Fakturamodellen kommer sannolikt att innebära en viss påfrestning
              på utförarnas likviditet och visst administrativt merarbete. Samtidigt
              är det viktigt att komma ihåg att företagen i de här branscherna
              också får stora fördelar genom den ökade efterfrågan som ett skatteavdrag
              direkt vid köpet kan förväntas medföra. Ökade möjligheter för
              köpare att utnyttja skatteavdraget för att köpa vit arbetskraft
              gör också att svartarbetet i än högre grad kan motverkas. Förutsättningarna
              för goda konkurrensförhållanden på marknaden kommer därmed att
              förbättras. Det är därför min uppfattning att den nya fakturamodellen
              sammantaget skapar förutsättningar för en ännu större marknad.
              Detta är förstås något som också gynnar företagen.
            </seg>
            <seg xml:id="i-6c4541ed28e06ad6-0">
              Regeringen avser dock att följa upp de frågor som Marie Engström
              tar upp inom ramen för den utvärdering som regeringen har aviserat
              i propositionen om skattereduktion för byggnadsarbeten, proposition
              2008/09:178. I den utvärderingen kommer även övriga effekter av
              fakturamodellen för företag och enskilda att följas upp.
            </seg>
          </u>
          <note type="speaker" xml:id="i-117da4bd9f02c7f9-0">
            Anf. 98 MARIE ENGSTRÖM (v):
          </note>
          <u who="marie_engstrom_e6a38f" xml:id="i-21a42e53d8d4d804-0">
            <seg xml:id="i-0eba9c048b59fd3d-0">
              Herr talman! Jag får tacka för svaret. Detta är en nymodighet
              som införs från och med den 1 juli i år. Köparen av en tjänst
              ska endast betala halva arbetskostnaden till den som utför arbetet.
              Företagaren, hon eller han, ska sedan i sin tur få ut resterande
              pengar från Skatteverket.
            </seg>
            <seg xml:id="i-8dc86eb5d270bf27-0">
              Det krävs att man lämnar uppgifter och att man också vet att
              den man utför arbetet åt så att säga har pengar kvar att utnyttja
              som avdrag för hushållsnära tjänster eller någon typ av ROT-arbete.
              Det är en risk som den enskilde företagaren naturligtvis får ta.
            </seg>
            <seg xml:id="i-cdec72b4203fb954-0">
              Det blir också en ökad administrativ börda. Det är kanske många
              gånger små och medelstora företag som utför arbetena. Regeringen
              har till exempel ställt upp en målsättning att minska regelbördan
              för företagen med 20 procent fram till år 2010. Det här kanske
              inte stämmer så jättebra med den målsättningen.
            </seg>
            <seg xml:id="i-65f47eb614a3506b-0">
              Man talar också om att det kan uppstå likviditetsproblem i vissa
              fall. Man får ligga ute med pengarna och vänta på betalning. Vi
              har också fått höra att detta i vissa fall kan innebära komplikationer
              och förhindra olika typer av factoringsystem för företagens fakturor.
            </seg>
            <seg xml:id="i-08f70b0955f70083-0">
              Om förutsättningarna för ROT-avdrag inte stämmer kan också den
              enskilde företagaren bli tvungen att betala tillbaka pengar till
              Skatteverket om det nu gått så långt att Skatteverket har betalat
              ut pengar. Företagaren får alltså stå risken.
            </seg>
            <seg xml:id="i-0291a7398b1d4312-0">
              Det finns en lång rad problembilder som kan målas upp kring detta.
              Företagarnas egna olika organisationer har lite grann sagt: Varför
              har ni inte gjort detta frivilligt i väntan på att ni gör en utvärdering?
            </seg>
            <seg xml:id="i-d4650f699ed549ef-0">
              Jag vet inte om en frivillighet är den bästa lösningen på detta.
              Men man menar på att ett totalt oprövat system nu ska sjösättas
              den 1 juli. Många har farhågor för vad detta kan leda till.
            </seg>
            <seg xml:id="i-5c97d5edca748db4-0">
              Någon menar till och med att detta system som ni säger ska vara
              någonting som förhindrar svartarbete kanske kan uppmuntra till
              svartarbete. Det är av det enkla skälet att man helt enkelt vill
              undvika ett krångligt administrativt arbete. Vad är egentligen
              syftet med detta, finansministern?
            </seg>
          </u>
          <note type="speaker" xml:id="i-4e5848e485e4dc46-0">
            Anf. 99 Finansminister ANDERS BORG (m):
          </note>
          <u xml:id="i-547d28eeb19657dd-45" who="unknown">
            <seg xml:id="i-ec18d4f30cb4f442-0">
              Herr talman! Låt oss börja i den principiella delen. Sverige
              har en väl utbyggd välfärdsstat. Barnomsorg, sjukvård och äldreomsorg
              tillhandahålls med finansiering från skattemedel. Vi har fungerande
              pensionssystem för äldre och förtidspensionärer. Vi har sjukförsäkringar
              och arbetslöshetsförsäkringen.
            </seg>
            <seg xml:id="i-39a4f2f246a23409-0">
              Vi är i grund och botten överens om att detta ska finansieras
              med allmänna medel. Det betyder att Sverige under rimlig och överskådlig
              tid kommer att ha relativt höga skatter. Vi kan naturligtvis önska
              att vi får fler i arbete, att utanförskapet kan pressas tillbaka
              och att vi därigenom kan sänka skatten. Men i grund och botten
              kommer vi att ha relativt höga skatter i Sverige.
            </seg>
            <seg xml:id="i-0c32d4eb4aa82342-0">
              Kostnaden för att ha höga skatter beror på hur många som därmed
              lämnar arbetsmarknaden eller hur många investeringar som slås
              ut på grund av de snedvridningar som skatterna för med sig. Snedvridningarna
              är allra störst på de områden där vi har en möjlighet för de enskilda
              att byta ut marknadsarbete mot eget utfört arbete. Även om det
              blir sämre och samhällsekonomiskt inte är effektivt kan det vara
              en lösning med höga skattekilar.
            </seg>
            <seg xml:id="i-aec8721d8c7a9d5f-0">
              Därmed får vi en betydande svartsektor, och en betydande svartsektor
              har breda samhällsimplikationer som har med helt andra frågor
              att göra som arbetstagarnas rättigheter och möjligheter att hävda
              sig på arbetsmarknaden.
            </seg>
            <seg xml:id="i-55d2a55688665516-0">
              Vill man ha en relativt väl utbyggd välfärdsstat får man också
              ta ansvar för att försöka utforma ett skattesystem där vi minimerar
              kostnaderna i samhällsekonomiska termer för de skatter som vi
              måste ta ut. Det har vi försökt att göra på en lång rad områden,
              och detta är ett av dem.
            </seg>
            <seg xml:id="i-01eab15203a074a9-0">
              Det är alldeles uppenbart att på de områden där vi har do-it-yourself,
              eller gör-det-självarbete, blir svartsektorn större, och de samhällsekonomiska
              kostnaderna i termer förlorade jobb blir större.
            </seg>
            <seg xml:id="i-759ef0d68d3d9464-0">
              Då måste vi hitta lösningar på det. Av naturen blir detta särlösningar.
              Det går inte att komma åt den typen av svårighet utan att göra
              avgränsningar och lösningar som för med sig en ökad administrativ
              kostnad. Den enkelhet man har i ett generellt system går inte
              att få, men fördelen jämfört med ett generellt system är naturligtvis
              att det blir fler i arbete och minskad svartsektor med alla de
              sidokostnader detta har.
            </seg>
            <seg xml:id="i-79f4837d72453769-0">
              Just nu är detta en utomordentligt välmotiverad åtgärd eftersom
              vi ser att just byggsektorn drabbas hårt av konjunkturnedgången
              internationellt. När räntor och annat slås ut så att kreditgivningen
              inte fungerar drabbar det naturligtvis byggsektorn med långa produktionstider
              och stor lånefinansiering.
            </seg>
            <seg xml:id="i-0420749d573f2694-0">
              I den situationen har vi valt att försöka hitta en lösning i
              termer av ett utvidgat avdrag för hushållstjänster till att omfatta
              också byggtjänster. Varför valde vi då fakturamodellen? Det beror
              på att vi i många andra debatter har stått och fört diskussionen:
              Hur fungerar det med hushållsavdrag när det åläggs den enskilde
              att ligga ute med pengarna under ett år? Nu såg vi i och för sig
              att vi under 2007 och 2008 fick en mycket, mycket snabb ökning
              av hushållsavdragen. Jag tror att vi nu är på väg upp mot att
              landa på 100 000 personer som har sökt om bidraget för 2008. Vi
              kommer att hamna i en situation där det har vidgats så att det
              blir mer omfattande.
            </seg>
            <seg xml:id="i-bcd7e07cfb9dfbe2-0">
              Om systemet ska fungera väl och den enskilde inte ska behöva
              ligga ute med pengarna för att i efterhand göra avdrag är fakturamodellen
              enkel. Vi kan också anta att företagarna normalt sett bör ha en
              högre professionell kompetens att förhålla sig till administration
              och till skattemyndigheten än den enskilde har. Följaktligen bör
              det här ge ett visst mått av ökad regelbörda, som Marie Engström
              framhåller, men det är en nödvändighet för att vi ska säkra detta.
            </seg>
            <seg xml:id="i-087d7817e590495a-0">
              Låt mig bara påpeka att såväl Byggnads som Elektrikerna och Målareförbundet
              har förordat modellen just därför att den är relativt enkel och
              även bör ha effekten att den uppmuntrar till vitt arbete.
            </seg>
          </u>
          <note type="speaker" xml:id="i-77568adda7d8855c-0">
            Anf. 100 MARIE ENGSTRÖM (v):
          </note>
          <u who="marie_engstrom_e6a38f" xml:id="i-21a42e53d8d4d804-1">
            <seg xml:id="i-78fa732afde843eb-0">
              Herr talman! Det finns anledning att påpeka att vi i oppositionen,
              bland annat Vänsterpartiet, har lagt fram förslag om ett ROT-avdrag.
              Det skulle i så fall vara ett mer konjunkturanpassat ROT-avdrag.
              Regeringen har ju infört ett generellt avdrag.
            </seg>
            <seg xml:id="i-02ef789c6b9935c4-0">
              Vi har också velat vidga det avdrag som regeringen vill införa
              till att även omfatta flerfamiljshus. Vi har även ställt krav
              på avdraget att det ska bidra till energieffektivisering och miljöinvesteringar.
              I grund och botten tycker vi att det är oerhört viktigt att i
              det här konjunkturläget på olika sätt stimulera en byggsektor
              där så många går arbetslösa i dag. Det kanske är viktigt att säga
              det eftersom den interpellation jag har skrivit egentligen bara
              handlar om fakturamodellen, men jag hör på Anders Borg att debatten
              ändå vidgas på något sätt.
            </seg>
            <seg xml:id="i-eab455b99387064e-0">
              Jag kan hålla med om att generella system naturligtvis är mycket
              enklare till sin konstruktion än selektiva system. Selektiva system
              ger en hel del problem; man kan många gånger likna dem vid avsteg
              från en likformig beskattning, till exempel, vilket regeringen
              har gjort många gånger under de här åren.
            </seg>
            <seg xml:id="i-ab603f078605523b-0">
              Låt oss återgå till fakturamodellen. Jag tycker inte att den
              verkar enkel. Finansministern sade att fakturamodellen är enkel,
              men jag tycker alltså inte det. Uppenbarligen tycker inte heller
              de företag som kommer att omfattas av den att den är enkel. Den
              kanske är enkel att begripa på något sätt; den enskilda företagaren
              får ligga ute med pengarna och han eller hon får såvida alla regler
              är uppfyllda pengar i efterskott. Men man måste också inse att
              man får ta en stor risk, att man kan få likviditetsproblem och
              att detta innebär en ökad regelbörda. Jag tycker att de tre komponenterna
              talar sitt tydliga språk för att fakturamodellen egentligen inte
              är enkel på det sättet. Även om den är enkel att begripa är den
              inte enkel att hantera i det dagliga arbetet för de mindre företagen.
            </seg>
          </u>
          <note type="speaker" xml:id="i-ff18fc726567f36f-0">
            Anf. 101 Finansminister ANDERS BORG (m):
          </note>
          <u xml:id="i-547d28eeb19657dd-46" who="unknown">
            <seg xml:id="i-647754e5884aebf7-0">
              Herr talman! Låt mig igen för Marie Engström gå igenom argumenten
              för varför förslaget har starka motiv.
            </seg>
            <seg xml:id="i-35866e3137d83815-0">
              Det är ett förslag som underlättar den stora snedvridningskostnad
              som relativt höga inkomstskatter har på samhällsekonomin. Det
              är särskilt viktigt i högskatteländer som Sverige och andra i
              Nordeuropa att ha den typen av system. Det är också där man kan
              räkna med att de mest omfattande av de samhällsekonomiska vinsterna
              av dem är tydligast, dels därför att detta underlättar för att
              slå ut svartarbete inom gör-det-själv-sektorer, dels därför att
              det här ofta är branscher och sektorer där människor har en möjlighet
              att komma in på arbetsmarknaden. I den här situationen blir detta
              särskilt tydligt eftersom vi har en konjunkturnedgång som slår
              så hårt mot byggsektorn.
            </seg>
            <seg xml:id="i-2a5c369283fcdc29-0">
              Det finns alltså långsiktiga fördelar med förslaget, och det
              finns konjunkturella fördelar med det. Sedan gäller det naturligtvis
              att välja en så klok utformning som möjligt av det. Där är fakturamodellen
              den avvägning vi har landat i. Som i alla svåra politiska frågor
              är det en avvägning. Det är en avvägning mellan att ha ett system
              som är enkelt för brukaren eller för producenten. Vi har valt
              att göra det enkelt för brukaren därför att vi tror att det är
              det som gör att man kan få största möjliga effekt. Det har naturligtvis
              varit det som har legat till grund för våra överväganden.
            </seg>
            <seg xml:id="i-f0d1ceb6cf82a5fb-0">
              Låt mig också påpeka en annan sak. Marie Engström nämner oppositionens
              förslag. Vi har tittat på den modellen, och vi är beredda att
              titta på alla tänkbara förslag. När det gäller den typ av förslag
              som oppositionen har på att vidga ROT-tjänsterna till flerbostadshus,
              särskilt miljöupprustning eller upprustning av miljonprogrammen,
              är den bedömning som vi gör att det är en av de minst effektiva
              åtgärder man kan vidta. Jag ska försöka förklara vad det beror
              på. Delvis sammanhänger det med att de jobb som skapas kommer
              inom kapitalintensiva företag. Det är i huvudsak storföretag som
              kan åta sig att driva detta. Då kan man också anta att effekterna
              på sysselsättningen blir mindre. Vad som är mer tydligt är att
              när man har gjort utvärderingen av detta landar man i slutsatsen
              att huvuddelen av projekten skulle röra sig om redan planerade
              projekt. Det skulle alltså vara så att ungefär 80 procent det
              är de bedömningar vi gör inte skulle ha någon effekt på sysselsättningen
              alls.
            </seg>
            <seg xml:id="i-2f135c7a786f4f45-0">
              Jag ska försöka göra en snabbräkning i huvudet här. Vi får se
              om jag minns siffrorna rätt. När vi gör listor på de olika tänkbara
              åtgärderna är ett jobb som skapas med den här typen av ROT-stöd,
              till miljonprogramshus, uppemot fyra fem gånger så dyrt som de
              jobb som skapas när vi ger extra resurser till kommunsektorn.
              Detta är alltså inte en effektiv modell, och det är en typ av
              förslag som inte heller har några långsiktigt positiva effekter.
            </seg>
            <seg xml:id="i-31eee10725481c37-0">
              Jag delar inte riktigt Marie Engströms starka vurm för likformig
              beskattning. Likformig beskattning är bra om man har låga skatter.
              Om man har ett väldigt lågt skattetryck är likformighet ett mycket
              stort värde, för då är de snedvridande effekterna av skatterna
              mindre farliga. Då kan jag förstå att man förordar en sådan modell.
              Men i ett system som det svenska, där vi ändå är överens om att
              vi vill ha relativt höga skatter med relativt utbyggd välfärd,
              hamnar man i en sits där skatterna tenderar att för vissa sektorer
              få stora snedvridande effekter. Då måste vi försöka göra någonting
              åt det för att värna sysselsättning och samhällsekonomisk effektivitet.
              Det är precis det som har legat till grund när vi har utformat
              förslaget om RUT-avdrag för hushållstjänster respektive ROT-avdrag
              för byggtjänster.
            </seg>
            <seg xml:id="i-8aab54965f05051f-0">
              Den grundläggande avvägningen är helt enkelt att vi tror att
              det är enklare att lägga ansvaret på producenten än på köparen.
            </seg>
          </u>
          <note type="speaker" xml:id="i-fe9a7cabcba3d0f3-0">
            Anf. 102 MARIE ENGSTRÖM (v):
          </note>
          <u who="marie_engstrom_e6a38f" xml:id="i-21a42e53d8d4d804-2">
            <seg xml:id="i-d12e2836aab31cc6-0">
              Herr talman! Där har vi uppenbarligen olika uppfattning, jag
              och finansministern. Apropå att göra insatser i olika konjunkturlägen
              och att mycket av det som görs redan är planerade projekt javisst
              är det på det sättet!
            </seg>
            <seg xml:id="i-4e805c9c987f30e1-0">
              Det är inte första gången vi har ett ROT-avdrag, och det har
              utvärderats tidigare. Vitsen med att göra det i en konjunkturnedgång
              är att tidigarelägga projekten. Jag tycker inte att det är något
              konstigt med att det är redan planerade projekt. Det är ju för
              att det ska få en effekt i en konjunkturnedgång och få aktörerna
              att göra detta i ett tidigare skede. Det är det som är vitsen
              med alltihop.
            </seg>
            <seg xml:id="i-561724094c418ff5-0">
              Men vi har helt olika utgångspunkter, vi och regeringen. Regeringen
              vill permanenta sina förslag medan vi vill använda förslagen som
              en stimulans i en konjunkturnedgång. Vi pratar lite grann om olika
              saker här, tror jag.
            </seg>
            <seg xml:id="i-a8acabf1c190ef9c-0">
              Finansministern säger att fakturamodellen är enkel och att den
              därför måste genomföras. Jag har en rad invändningar. Jag vet
              att många företag och till företagen knutna organisationer också
              har invändningar. Jag vet egentligen inte riktigt vad finansministern
              bygger hela sitt resonemang om att den här fakturamodellen är
              så enkel på.
            </seg>
            <seg xml:id="i-d1927b0e98fda945-0">
              Jag ska använda mina sista 20 sekunder åt att säga att i dag
              har SCB kommit med statistik om de hushållsnära tjänsterna. SCB
              befäster det vi har sagt väldigt många gånger i debatten. Det
              är i första hand höginkomsttagare som har använt avdraget för
              hushållsnära tjänster.
            </seg>
          </u>
          <note type="speaker" xml:id="i-d5d2fd31f7098aea-0">
            Anf. 103 Finansminister ANDERS BORG (m):
          </note>
          <u xml:id="i-547d28eeb19657dd-47" who="unknown">
            <seg xml:id="i-f2b4ae34d916ce68-0">
              Herr talman! Jag tror inte att det nödvändigtvis är så att Marie
              Engström och jag har olika ideologiska utgångspunkter här. Jag
              tror snarast att det handlar om olika bedömningar av sakfrågan.
              Jag ska igen försöka övertyga Marie Engström om att det är ineffektivt
              att ha ROT-system riktat till ombyggnation av kommunala bostadsprogram.
            </seg>
            <seg xml:id="i-150b9ba5512d8a85-0">
              För det första har kommunerna det grundläggande ansvaret för
              sina egna bostadsprogram. Det är de som bör sätta reserver åt
              sidan så att man löpande kan sköta detta. Det faktum att man inte
              har gjort det är naturligtvis problematiskt, men det ska vi inte
              nödvändigtvis lösa ut eftersom vi i sådana fall gynnar de bostadsbolag
              som har misskött sig. Det ligger ett grundläggande moral-hazard-problem
              i detta.
            </seg>
            <seg xml:id="i-3b8e2a5e7a92a93c-0">
              För det andra är de som renoverar den typ av omfattande flerbostadsprojekt
              som det här handlar om stora företag där det inte förekommer speciellt
              mycket svartarbete och där det definitivt inte finns någon gränsdragning
              till gör-det-själv-verksamhet. Det är väldigt få som byter stammar
              i flerbostadshus som gör-det-själv-verksamhet.
            </seg>
            <seg xml:id="i-6a92a0b482756a01-0">
              Dessutom är erfarenheten att den typen av program i huvudsak,
              till ca 80 procent, skulle landa i att subventionera befintliga,
              planerade projekt.
            </seg>
            <seg xml:id="i-903b98f4b1c4f755-0">
              Jag tycker inte att det ligger någon ideologi i detta. Vi har
              naturligtvis prövat den typen av förslag för att göra en allsidig
              beredning av vilka insatser som ska göras i krisen, men det är
              vår uppfattning att detta är ett synnerligen ineffektivt sätt.
              Det förslag som vi har lagt fram har positiva, långsiktiga samhällsekonomiska
              effekter som minskar kostnaderna för de höga skatter som vi måste
              ha givet att vi är överens om en omfattande välfärdsstat. Vi har
              hamnat i den här avvägningen. Vi har gjort en noggrann beredning
              där vår slutsats är att fakturamodellen ger minsta möjliga krångel.
              Därmed inte sagt att det är ett okomplicerat eller enkelt system.
              Det är den bedömning vi har gjort.
            </seg>
          </u>
          <note xml:id="i-a7faa3b6c83d7c31-12">
            Överläggningen var härmed avslutad.
          </note>
          <note xml:id="i-3f48a8ec6d651501-0">
            17 § Svar på interpellation 2008/09:514 om Kronofogdemyndigheten
          </note>
          <note type="speaker" xml:id="i-6cc93abe21448e89-0">
            Anf. 104 Finansminister ANDERS BORG (m):
          </note>
          <u xml:id="i-547d28eeb19657dd-48" who="unknown">
            <seg xml:id="i-52822df531c57889-0">
              Herr talman! Britta Rådström har frågat mig hur jag avser att
              se till att Kronofogdemyndigheten, med fler ärenden och färre
              personal, ska kunna göra ett bra jobb. Hon har också frågat mig
              hur jag ser på myndighetens förutsättningar att rekrytera och
              behålla anställda då arbetstryck och stress skruvas upp och om
              jag avser att vidta några åtgärder i detta sammanhang. Britta
              Rådström har slutligen frågat mig vilka rekommendationer jag kan
              ge till människor som i jobbkrisens spår förlorar sina hem.
            </seg>
            <seg xml:id="i-ab926d962a2c63b4-0">
              Jag är medveten om att arbetsbelastningen ökat hos myndigheten
              till följd av lågkonjunkturen. Men det är inte bara Kronofogdemyndigheten
              som drabbas av den rådande konjunkturen. Det statsfinansiella
              läget är ansträngt. Vi måste agera förståndigt och väga samman
              alla de behov som nu riktas mot de offentliga finanserna. Frågor
              om myndighetens anslagsnivå måste därför prövas inom ramen för
              den ordinarie budgetprocessen. Jag kan därför inte uttala mig
              och föregripa det arbetet.
            </seg>
            <seg xml:id="i-22df6893c41a2e05-0">
              Jag kan försäkra er om att jag och regeringen noga följer utvecklingen
              för att på bästa möjliga sätt hantera denna lågkonjunktur.
            </seg>
          </u>
          <note type="speaker" xml:id="i-f8ebb6fe9c6eea65-0">
            Anf. 105 BRITTA RÅDSTRÖM (s):
          </note>
          <u who="britta_radstrom_67c82d" xml:id="i-3edaebd7f16738e4-0">
            <seg xml:id="i-8db5e7d7587d8c6a-0">
              Herr talman! Då står vi här igen och debatterar Kronofogdemyndigheten.
              Det är inte första gången, och det kanske inte är den sista heller.
              Jag tackar för svaret, men det är som vanligt inte något konkret
              svar. Det är mest omkringprat, som man skulle kunna kalla det.
            </seg>
            <seg xml:id="i-8251c3007ed19f19-0">
              Egentligen skulle vi väl båda ha varit ute i EU-valrörelsen den
              här sista veckan. Vi har varit ute en del. Jag hörde att finansministern
              och statsministern har varit på turné i dag. Vi kanske skulle
              ha behövt vara ute i kväll i stället för att debattera det här.
              Nu står vi här och debatterar en fråga som kanske inte engagerar
              så många, men den är icke desto mindre viktig.
            </seg>
            <seg xml:id="i-56352d725fb7cddd-0">
              Kronofogdemyndighetens arbete har förändrats de senaste åren
              till att bli betydligt mer hjälpande och stödjande än tidigare
              då folk enbart såg myndigheten som en myndighet som utmätte människors
              ägodelar vid skuld.
            </seg>
            <seg xml:id="i-d46a849eaafae302-0">
              Att myndigheten fått fler uppgifter samt att arbetslösheten och
              lågkonjunkturen slagit hårt mot Sverige och människor innebär
              att kronofogden har fått mycket mer att göra samtidigt som man
              sedan förra året varit tvungen att säga upp 128 personer. Det
              låter kanske inte så mycket, men jag ställer återigen frågan:
              Hur ska kronofogden, med fler ärenden och färre personal, kunna
              göra ett bra arbete?
            </seg>
            <seg xml:id="i-145eee2c93832ce3-0">
              När skatteutskottet för en tid sedan fick en föredragning av
              rikskronofogden om myndigheten, dagsläget och det kommande året
              sade hon: Ärenden väller in. Vi har enorma flöden. Det är dramatiska
              förändringar.
            </seg>
            <seg xml:id="i-f72d203521bb89d3-0">
              Nog har de fått mer att göra. I årsberättelsen har rikskronofogden
              skrivit ett förord. Där står det så här: Året har varit intensivt
              och i flera stycken tufft. Även om finanskrisen och lågkonjunkturen
              i alla delar ännu inte slagit igenom på ärendeinflödet till myndigheten
              kan jag konstatera att inflödet till den summariska processen
              har slagit all time high och därmed passerat miljonstrecket. Vi
              har under hösten även kunnat se ett ökat inflöde av konkurser,
              skuldsaneringsärenden och telefonsamtal till vårt kundcenter.
            </seg>
            <seg xml:id="i-530a7b520314c593-0">
              Det är inte bara en enorm belastning för myndigheten, utan det
              innebär också personliga katastrofer för personer och familjer
              som berörs.
            </seg>
            <seg xml:id="i-77f86ac2cc0e6815-0">
              Jag ställde frågan i interpellationen, och jag ställer den igen:
              Vilka rekommendationer ger finansministern till familjer som förlorar
              sina hem i finanskrisens spår?
            </seg>
            <seg xml:id="i-917675b966f2dc44-0">
              Många av de anställda hos kronofogden möter människor i förtvivlan
              som vill ha råd, och de känner sig mer som kuratorer än som kronofogdar.
              Hur ser ministern på myndighetens förutsättningar att rekrytera
              och behålla anställda då arbetstrycket och stressen skruvas upp
              och man inte får eller kan anställa mer personal på grund av ekonomin?
            </seg>
            <seg xml:id="i-3a9fa2f9e50244e1-0">
              Risken finns att arbetsuppgifter som åligger Kronofogdemyndigheten
              inte blir utförda i rimlig tid eftersom människor sagts upp och
              fler ärenden väller in. Oron och stressen över detta innebär också
              att människor fungerar sämre i sitt arbete. Regeringens arbete
              skapar en allmän oro i statsförvaltningen som inte är bra för
              verksamheten. Det är en naturlig konsekvens när resurserna försvinner,
              inte minst på grund av dessa enorma skattesänkningar på nära 85
              miljarder kronor. Skyll inte bara på lågkonjunkturen, på att det
              finns mindre pengar eller på att ekonomin är dålig!
            </seg>
            <seg xml:id="i-bbaf74b469e34bb2-0">
              Jag frågar återigen, som i den förra debatten: Är Kronofogdemyndigheten
              en viktig myndighet? Är regeringen villig att förstärka deras
              budget inför 2010?
            </seg>
          </u>
          <note type="speaker" xml:id="i-a30ed1e0f6ca213b-0">
            Anf. 106 Finansminister ANDERS BORG (m):
          </note>
          <u xml:id="i-547d28eeb19657dd-49" who="unknown">
            <seg xml:id="i-2cd144d6b04239b5-0">
              Herr talman! Kronofogdemyndigheten utför några av de allra svåraste
              uppgifterna i ett modernt samhälle. Människor som hamnar hos kronofogden
              gör det därför att de ofta har betydande problem. Det kan röra
              sig om konkurser eller arbetslöshet som har lett till ekonomiska
              bekymmer som slutar hos kronofogden. Det kan vara baksidan på
              ett socialt problem eller en ungdomlig oförsiktighet som leder
              till skuldsättning och som gör att man måste hantera situationen
              med hjälp av kronofogden.
            </seg>
            <seg xml:id="i-5797eaa7e28583c7-0">
              Det kommer nog aldrig att vara så att de medborgare som möter
              Kronofogdemyndigheten gör det med känslan av att det är en servicemyndighet.
              Det är en del av det system vi måste ha. Vi måste ha det därför
              att medborgarna måste fullgöra sina plikter när det gäller att
              betala sina skatter och räkningar. Vi måste ha det därför att
              människor måste agera ekonomiskt ansvarsfullt, men vi måste också
              se till att det är en verksamhet som drivs på rättssäker grund
              och med ett sjyst förhållningssätt mot människor som har hamnat
              på sned i livet.
            </seg>
            <seg xml:id="i-4c2ba0a003cac4d7-0">
              Det här är naturligtvis påfrestande för personalen. Till bakgrunden
              hör också att vi har haft en inte fullgod bedömning av kostnader
              och vinster av den organisationsförändring som har gjorts. Det
              har visat sig att kostnaderna helt enkelt har blivit större än
              vad man har räknat med. Till det kommer att vi på det här området,
              precis som på en del andra, har bekymmer med utveckling av datasystem.
            </seg>
            <seg xml:id="i-5c4ac2abbfffb98c-0">
              Nu ska vi noggrant väga av detta i budgetprocessen. Vi har många
              myndigheter i Sverige. De myndigheter som ligger under Finansdepartementet
              ska inte ha någon förtur i den processen, utan alla myndigheters
              behov ska ställas och vägas mot varandra.
            </seg>
            <seg xml:id="i-f716f2a309c7cc6b-0">
              Därför har jag inte anledning att i det här sammanhanget gå in
              och avsluta den nödvändiga budgetprocessen i förtid, utan vi följer
              noga problemet. Det ska vägas av mot andra myndigheter. Så småningom
              ska vi lägga fram en budget och det ska vi göra i höst.
            </seg>
          </u>
          <note type="speaker" xml:id="i-79bf03f7a4f8782b-0">
            Anf. 107 BRITTA RÅDSTRÖM (s):
          </note>
          <u who="britta_radstrom_67c82d" xml:id="i-3edaebd7f16738e4-1">
            <seg xml:id="i-98f3c233b914f937-0">
              Herr talman! Det är sant att det måste vara oerhört svårt i dagsläget
              att jobba hos Kronofogdemyndigheten. Som vi fick det beskrivet
              känner många av kronofogdarna som att de jobbar som kuratorer
              med de telefonsamtal de får. Människor är förtvivlade när de måste
              gå från hus och hem och inte kan betala sina räkningar.
            </seg>
            <seg xml:id="i-47f71ead78d0c147-0">
              Att kostnaderna blev större vid skilsmässan från Skatteverket
              var faktiskt någonting som vi varnade för. Vi var inte alls överens
              om att det skulle ske. Vi sade att kostnaden skulle bli mycket
              större än vad regeringen hade räknat med, och med facit i hand
              ser vi att det har blivit så.
            </seg>
            <seg xml:id="i-fa00bcb8e4408e00-0">
              En annan sak: Kronofogden och Transportstyrelsen föreslog i ett
              uttalande häromdagen och redan förra hösten fanns idéer till detta
              förslag åtgärder för att minska fordonsrelaterade skulder och
              försvåra för bilmålvakter. Jag skrev förresten en motion om det
              under allmänna motionstiden, men den lär bli avslagen antar jag.
            </seg>
            <seg xml:id="i-04c4c45ceec904a5-0">
              I alla fall har kronofogden och Transportstyrelsen föreslagit
              en hel del åtgärder till regeringen för att minska skulderna och
              försvåra för bilmålvakter. Jag läste senast i min hemtidning att
              det fanns någon människa i Skellefteå som var registrerad på 1
              400 fordon och som man bedömde var just en bilmålvakt.
            </seg>
            <seg xml:id="i-e1e88175f6169390-0">
              Det man har föreslagit är legal panträtt för fordon, flytt av
              parkerade fordon, ett enhetligt sanktionssystem som införs för
              fordonsskatt och trängselskatt som innebär användningsförbud för
              fordonet och att vägra registrering av fordon om ägaren sedan
              tidigare har obetalda fordonsrelaterade skulder.
            </seg>
            <seg xml:id="i-9d92e66c160b3d1c-0">
              Är regeringen beredd att stödja dessa förslag som är viktiga?
              Och återigen: Är ministern beredd att öka budgetanslaget till
              Kronofogdemyndigheten inför 2010 för att man ska klara alla nya
              arbetsuppgifter?
            </seg>
          </u>
          <note type="speaker" xml:id="i-8eb5e454352167ce-0">
            Anf. 108 Finansminister ANDERS BORG (m):
          </note>
          <u xml:id="i-547d28eeb19657dd-50" who="unknown">
            <seg xml:id="i-c1d47b61676f724a-0">
              Herr talman! Det är alldeles självklart att våra statliga myndigheter
              i ett modernt väl fungerande samhälle spelar en avgörande roll
              för att system ska fungera väl och för att vårt samhälle ska löpa
              på smidigt. En av de myndigheterna är Kronofogdemyndigheten. Som
              jag konstaterade: Även om det är en viktig myndighet tror jag
              att det sällan kommer att vara en myndighet som uppskattas av
              dem som har hamnat i en svår situation och därmed tvingas att
              gå till Kronofogdemyndigheten, även om jag tror att vi ska vara
              medvetna om att alternativen till den här typen av system förmodligen
              skulle vara mer bekymmersamma. Vi har ett relativt sjyst och anständigt
              sätt i Sverige att förhålla oss till människor som det har gått
              illa för ekonomiskt, och det ska vi vara glada över och vårda.
            </seg>
            <seg xml:id="i-075701e30ada52c6-0">
              Det är klart att vi alla därför uppskattar det tunga arbete som
              de anställda på Kronofogdemyndigheten gör; det går ju inte att
              säga någonting annat än det. Men därav följer inte att jag kan
              säga att vi nu ska ge Kronofogdemyndigheten mer pengar. Här har
              det skett organisationsförändringar som har haft starka motiv
              i termer av rättssäkerhet och självständighet. De argumenten kan
              man naturligtvis ha olika uppfattningar om, men det är ändå det
              som har legat till grund för detta.
            </seg>
            <seg xml:id="i-de3d31151abe8588-0">
              Som så ofta vid organisationsförändringar har man underskattat
              kostnaderna och överskattat vinsterna i termer av ekonomi. Därtill
              har vi den eviga plågan att IT-system alltid, förefaller det som,
              kostar mer än vad man har räknat med och sällan ger de besparingar
              som man har hoppats på.
            </seg>
            <seg xml:id="i-b4fff61a2325ab9a-0">
              Vi ska naturligtvis pröva kronofogdens behov med noggrannhet.
              Jag följer detta mycket noggrant och nära eftersom det är min
              myndighet, men det får inte vara så att Finansdepartementets myndigheter
              får en lättare behandling än andra myndigheter. De ska gå enligt
              samma turordning och köordning som vi har för alla myndigheter
              när det gäller en noggrann prövning av offentliga medel, därför
              att alla offentliga medel måste vägas av och varje krona vi tappar
              bort är en krona som vi också har förslösat.
            </seg>
          </u>
          <note type="speaker" xml:id="i-afc31aebb96fa82d-0">
            Anf. 109 BRITTA RÅDSTRÖM (s):
          </note>
          <u who="britta_radstrom_67c82d" xml:id="i-3edaebd7f16738e4-2">
            <seg xml:id="i-d936352f132302ab-0">
              Herr talman! Om man pratar om förslösade kronor tycker jag att
              de enorma skattesänkningarna som har gjorts är förslösade pengar.
              Jag har inte sett att fler har kommit i arbete, vilket var ett
              av motiven. Men jag håller absolut med finansministern om att
              de statliga myndigheterna är oerhört viktiga. Förutom Kronofogdemyndigheten
              är det också Tullverket och Skatteverket som ligger under Finansdepartementet
              och där vi i skatteutskottet också är inblandade. Vi tycker att
              det är oerhört viktigt att myndigheterna får resurser.
            </seg>
            <seg xml:id="i-3f251e9689b4efdb-0">
              Men när det gäller bilmålvakterna är jag intresserad av att få
              höra vad finansministern tycker om förslaget som landar på regeringens
              bord från Kronofogdemyndigheten och Transportstyrelsen.
            </seg>
          </u>
          <note type="speaker" xml:id="i-2f30fb4e74b89dbc-0">
            Anf. 110 Finansminister ANDERS BORG (m):
          </note>
          <u xml:id="i-547d28eeb19657dd-51" who="unknown">
            <seg xml:id="i-dc1a0fb93df77ce9-0">
              Herr talman! Jag tänkte inte ha en allmän skattedebatt här. Britta
              Rådström och jag har relativt skilda synpunkter på värdet av skattesänkningar.
              Jag tror att de har ett stort värde för att få ekonomin att fungera
              bättre. Britta Rådström delar inte den uppfattningen, och jag
              har inte någon illusion om att jag i en interpellationsdebatt
              om kronofogden kommer att övertyga henne om motsatsen.
            </seg>
            <seg xml:id="i-1c746b4f1b35c250-0">
              Återigen: Vi ska gärna återkomma till frågan om bilmålvakter
              som vi ju aktivt arbetar med. Men kärnan i den här interpellationen
              är vad vi ska göra för att hjälpa Kronofogdemyndigheten, och jag
              måste där hålla fast vid min väldigt tydliga linje att Finansdepartementets
              myndigheter har samma rättigheter och skyldigheter som andra myndigheter.
              Jag som minister kan aldrig vara trovärdig i min hantering av
              andra ministrars myndigheter om jag inte är noggrann i prövningen
              av mina egna. För mig är det alltså en självklarhet att jag inte
              ska agera med partsintresse för dessa myndigheter, utan jag ska
              agera så att vi får en god prövning av alla behov. Det är uppenbart
              som Britta Rådström väl påpekar och väl argumenterar för så att
              Kronofogdemyndigheten har stora utmaningar framför sig i dessa
              svåra tider.
            </seg>
          </u>
          <note xml:id="i-a7faa3b6c83d7c31-13">
            Överläggningen var härmed avslutad.
          </note>
          <note xml:id="i-230dce9f2e5d746e-0">
            18 § Svar på interpellationerna 2008/09:515 och 534 om behovet
            av en aktiv finanspolitik
          </note>
          <note type="speaker" xml:id="i-239804d2f6d970a1-0">
            Anf. 111 Finansminister ANDERS BORG (m):
          </note>
          <u xml:id="i-547d28eeb19657dd-52" who="unknown">
            <seg xml:id="i-e17cf509a018046c-0">
              Herr talman! Eva-Lena Jansson har frågat mig vilka åtgärder jag
              är beredd att vidta med anledning av Finanspolitiska rådets förslag.
              Monica Green har ställt en liknande fråga.
            </seg>
            <seg xml:id="i-a15ac2258565e7d1-0">
              Finanspolitiska rådet ställer sig i allt väsentligt bakom inriktningen
              på regeringens politik. Rådet konstaterar också att inriktningen
              på politiken är expansiv. Även om skillnaden mellan regeringens
              och rådets syn alltså inte är så stor gör rådet en annan bedömning
              än regeringen när det gäller avvägningen mellan å ena sidan behovet
              av ytterligare stimulanser och å andra sidan sunda och uthålliga
              offentliga finanser.
            </seg>
            <seg xml:id="i-eace7bb2b753b421-0">
              De offentliga finanserna har snabbt och oväntat försvagats mycket
              kraftigt. I vårpropositionen räknar regeringen till exempel med
              160 miljarder kronor i lägre skatteintäkter 2009 och 225 miljarder
              kronor lägre för 2010 jämfört med för bara ett år sedan.
            </seg>
            <seg xml:id="i-992139b51ede4914-0">
              De offentliga finanserna är alltjämt mycket osäkra. Ytterligare
              budgetförsvagande reformer utöver regeringens redan mycket omfattande
              åtgärder i linje med rådets förslag skulle kunna riskera att försvaga
              Sveriges förmåga att möta kommande nedgångar i krisens kölvatten.
              Förslagen skulle också kunna riskera att framtvinga nedskärningar
              och skattehöjningar för att åter nå balans i de offentliga finanserna.
              Detta är en väg som jag inte är villig att gå in på i det här
              läget.
            </seg>
            <seg xml:id="i-88116462071687a3-0">
              Självklart följer regeringen utvecklingen noga och kommer i ljuset
              av det offentligfinansiella läget kontinuerligt att ompröva behovet
              av ytterligare åtgärder.
            </seg>
          </u>
          <note type="speaker" xml:id="i-d7e0c1fc9c94f1d2-0">
            Anf. 112 MONICA GREEN (s):
          </note>
          <u who="monica_green_27bd8b" xml:id="i-1a8c5c0c00793dd4-0">
            <seg xml:id="i-4555a2527fb92617-0">
              Herr talman! I morse träffade jag 70 avgångselever på ett gymnasium
              i Skövde. Det är elever som om en vecka ska sjunga: Sjungom studentens
              lyckliga dag och den ljusnande framtid är vår. Dessa ungdomar
              var inte så optimistiska även om de var glada över att de ska
              ta studenten. De känner, trots att jag försökte ingjuta framtidstro
              och hopp om att de behövs, en oro över hur det ska gå i framtiden
              och varför inte deras kunskap efterfrågas och varför de inte får
              sommarjobb och jobb. De kände en oro. Jag försökte ge dem framtidshopp,
              som jag sade, och en tro på att det här kommer att gå vägen.
            </seg>
            <seg xml:id="i-13d9371ceb1019c7-0">
              Jag är besviken på och ledsen över att regeringen inte vill göra
              någonting åt den ungdomsarbetslöshet som finns. Jag vet att Anders
              Borg brukar säga: Vi gör mycket, vi har redan gjort mycket och
              vi är bäst i Europa. Tyvärr stämmer inte något av det som Anders
              Borg hävdar.
            </seg>
            <seg xml:id="i-c69628fcea8761fd-0">
              I detta korta svar som han har gett till mig och Eva-Lena Jansson
              hänvisar han till att det inte är så stor skillnad mellan Finanspolitiska
              rådets rekommendationer och hans egen politik.
            </seg>
            <seg xml:id="i-8481673af186cad8-0">
              Det är ju fel. Anders Borg vet att Finanspolitiska rådet har
              en skarp kritik mot regeringens ekonomiska politik.
            </seg>
            <seg xml:id="i-117c071a4d323cd7-0">
              Sedan hänvisar Anders Borg till att det är den mest expansiva
              finanspolitiken i OECD-området. Det stämmer inte heller. Man kan
              titta på hur OECD har jämfört de här länderna. Då hamnar Sverige
              på elfte plats och inte alls i toppen, som Anders Borg hävdar.
            </seg>
            <seg xml:id="i-c099ad7c96314f08-0">
              Dessutom säger Anders Borg och det har vi diskuterat tidigare,
              Anders Borg och jag att vi blir så expansiva eftersom vi har de
              här automatiska stabilisatorerna.
            </seg>
            <seg xml:id="i-1bdeeb694a5bd3ee-0">
              Vad betyder det egentligen? Jo, det betyder att när arbetslösheten
              stiger betraktas regeringen som expansiv. Varför blir det så?
              Jo, därför att vi har en arbetslöshetsersättning i det här landet
              den är tyvärr inte så hög längre, men den ger ändå en viss ekonomisk
              trygghet och i takt med att arbetslösheten stiger ökar de här
              satsningarna, som Anders Borg kallar dem, eftersom det går åt
              mycket pengar till den arbetslösheten. Då betraktas det som expansivt
              av Anders Borg. Jag beklagar det.
            </seg>
            <seg xml:id="i-67d8454a32b886a0-0">
              Eller är det så, Anders Borg, att du räknar med att ju högre
              arbetslöshet det är desto mer kredit ska du få när det gäller
              att det ska betraktas som en mer expansiv politik? Det är väldigt
              ovarsamt, och jag tycker inte att man ska vara så ovarsam och
              slarvig med Sveriges ekonomi.
            </seg>
            <seg xml:id="i-38b135c32acd5b7f-0">
              Låt oss tala allvar, Anders Borg, och inte raljera om arbetslösheten
              eller påstå att Sverige ligger i topp eller påstå att vi har en
              superbudget eller påstå att vi redan har gjort allt som går att
              göra och att vi därför inte kan göra något mer! Tala sanning,
              Anders Borg! Ni har sänkt skatterna med 70 miljarder. Därför har
              ni inga pengar att satsa på de ungdomar som jag träffade i morse
              och som så gärna vill ha ett jobb och inga pengar att satsa för
              att få Sverige ur krisen.
            </seg>
          </u>
          <note type="speaker" xml:id="i-66981fe869625dcb-0">
            Anf. 113 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-9">
            <seg xml:id="i-8f01b79508b5469c-0">
              Herr talman! Tack, Anders Borg, för svaret! Jag är inte så där
              jätteimponerad av svaret. Men jag har i alla fall fått ett svar.
              Det ska jag vara tacksam över.
            </seg>
            <seg xml:id="i-46dd8df60ebe6b1e-0">
              Arbetslösheten fortsätter att öka. Hade vi stått här om någon
              vecka hade vi förmodligen sett hur mycket arbetslösheten hade
              ökat under maj månad. Trots att arbetslösheten ökar och trots
              att oppositionen, representanter för Svenskt Näringsliv och Sveriges
              Kommuner och Landsting gång på gång poängterar att det finns ett
              behov av en aktiv politik kvarstår regeringens passivitet.
            </seg>
            <seg xml:id="i-100845257c394d32-0">
              Som jag lyfter upp i min interpellation har till och med regeringens
              eget finanspolitiska råd vid upprepade tillfällen pekat på områden
              där regeringen borde agera. Jag ska ta upp några av de förslag
              som Finanspolitiska rådet lyfter fram.
            </seg>
            <seg xml:id="i-9d896d616436167d-0">
              Man menar att statsbidragen till kommuner bör höjas mer än vad
              regeringen har aviserat och att arbetslöshetsersättningen bör
              vara konjunkturberoende, så att den blir mer generös i dåliga
              tider än i goda.
            </seg>
            <seg xml:id="i-aa3f60126e7fdcec-0">
              En tidsbegränsad höjning av a-kassan kan vara ett första steg
              mot en sådan permanent reform, säger man. Man föreslår att de
              arbetsmarknadspolitiska insatserna för de korttidsarbetslösa ska
              ökas, vilket jag tycker är alldeles utmärkt.
            </seg>
            <seg xml:id="i-6e0ea30db6a42335-0">
              Dessutom framför Finanspolitiska rådet att det är missvisande
              att presentera expansionen i jobb- och utvecklingsgarantin som
              en kraftfull aktiv satsning. Den är i stället, som man skriver,
              en följd av att fler långtidsarbetslösa behöver försörjningsstöd.
              Det menar Finanspolitiska rådet.
            </seg>
            <seg xml:id="i-62899d3ded51fd35-0">
              Det är ganska häpnadsväckande kritik från regeringens eget råd.
            </seg>
            <seg xml:id="i-4d6d6d37cb1df855-0">
              Jag har då ställt frågan, herr talman: Vilka åtgärder är finansministern
              beredd att vidta med anledning av Finanspolitiska rådets förslag?
            </seg>
            <seg xml:id="i-61f0f4df0e80e2d6-0">
              Jag kan inte läsa någonstans att man kommer att göra någonting.
              Därför blir svaret från finansministern, som jag tolkar det: ingenting.
              Man avvaktar. Man följer utvecklingen noga.
            </seg>
            <seg xml:id="i-f28a571817dcc574-0">
              Det tror jag att vi har hört ända sedan september, i höstas.
              Man avvaktar och avvaktar och följer utvecklingen noga. Då ska
              man komma ihåg att Sveriges Kommuner och Landsting så sent som
              i december skrev ett brev till regeringen där man påtalade vikten
              av att få pengar för att slippa säga upp människor i välfärden.
            </seg>
            <seg xml:id="i-1e36bef353f942a8-0">
              Nu ser vi att man i varenda kommun får säga upp människor. Det
              betyder att ungdomar inte kommer in.
            </seg>
            <seg xml:id="i-a6a69ce351568678-0">
              Vi tycker att det är viktigt, herr talman, att investera i ungdomar
              och att investera i de välfärdsjobb som finns i kommuner, så att
              inte ett vårdbiträde behöver bli uppsagd, få en dålig a-kassa
              för att sedan kanske till och med hamna i socialbidrag.
            </seg>
            <seg xml:id="i-89a00f918f600ec5-0">
              Vi tycker att det är viktigt att till exempel göra miljöinvesteringar
              i de så kallade miljonprogrammen, att även de omfattas av ROT-avdrag.
              Då ser vi också att det skapar jättemånga jobb.
            </seg>
            <seg xml:id="i-d2367b8f389fb3b6-0">
              Det finns massor med förslag, inte bara dem som jag lyfter upp
              från Finanspolitiska rådet. Problemet, som jag ser det, herr talman,
              är att finansministern verkar tycka att det enda aktiva man kan
              göra är att avvakta. Det är, herr talman, inte så aktivt.
            </seg>
            <seg xml:id="i-65aa83fb31408373-0">
              Att följa utvecklingen noga betyder att man sitter på läktaren
              och tittar på i stället för att vara aktiv.
            </seg>
            <seg xml:id="i-466507e86df1ee4a-0">
              Vi ser nu hur regeringar i hela Europa agerar och reagerar, inte
              avvaktar.
            </seg>
            <seg xml:id="i-62436a2bbc5ed8a3-0">
              Herr talman! Min fråga blir då: Varför är Sveriges regering så
              passiv? Varför tror man inte på politiken?
            </seg>
            <seg xml:id="i-31c2680e4b041760-0">
              Om man inte tror på politiken borde man per definition abdikera
              och lämna över till någon annan som tror att politiken kan göra
              skillnad. Det tror jag, herr talman.
            </seg>
          </u>
          <note type="speaker" xml:id="i-d8995cb269abdb73-0">
            Anf. 114 CARL B HAMILTON (fp):
          </note>
          <u who="carl_b_hamilton_b4f697" xml:id="i-cd9912e8ff742bdc-0">
            <seg xml:id="i-69521c35e2aaef2b-0">
              Herr talman! Ja, Finanspolitiska rådets rapport är intressant.
            </seg>
            <seg xml:id="i-7cae793f66c9b762-0">
              Nu ska man inte citera som någon har citerat Bibeln, men det
              är ju det som görs.
            </seg>
            <seg xml:id="i-cdf2b122ffc1a657-0">
              Man kan notera att Finanspolitiska rådet är en anhängare av jobbskatteavdrag,
              har gratulerat regeringen till att man har sänkt a-kassan och
              är för en allmän obligatorisk arbetslöshetsförsäkring.
            </seg>
            <seg xml:id="i-d47357a263f76628-0">
              Jag tror att man ska lägga märke till att Finanspolitiska rådet
              inte alls är någon hejarklack till vare sig oppositionen eller
              regeringen, utan det står faktiskt för sig självt.
            </seg>
            <seg xml:id="i-9f92fc41253bfe25-0">
              Det talas om att det är regeringens råd. Det blir lite löjligt
              att devalvera rådet på det sättet. Låt det stå där det står och
              ha sina åsikter! Sedan debatterar vi åsikterna. Men att försöka
              klistra dessa åsikter på den ena eller den andra blir ganska hopplöst.
            </seg>
            <seg xml:id="i-745df72c7e9b660d-0">
              Sedan säger Eva-Lena Jansson: Titta på hur andra länder agerar
              och reagerar på krisen! Jo, vi har sett den tyska regeringen.
              Vad har den gjort det sista dygnet? Jo, den har berövat svenska
              bilarbetare massor med jobb. Det är det som är innebörden av det
              här räddningspaketet till Opel.
            </seg>
            <seg xml:id="i-2e22163e5fa85eab-0">
              EU:s konkurrensregler fungerar inte. Saab är den stora förloraren
              på nattens uppgörelse, på den aktivitet och den respons som den
              tyska regeringen har kommit med, som Eva-Lena Jansson förespråkar.
              Det är döden för ett litet land som Sverige när detta inträffar.
            </seg>
            <seg xml:id="i-015a1759067a039e-0">
              Vi kan diskutera vad en regering ska göra i ett extremt osäkert
              konjunkturläge, men en sak är alldeles klar. Alla i Sverige som
              inte sitter i Finansdepartementet har en enda åsikt: mer pengar.
            </seg>
            <seg xml:id="i-3853d6efa3258a0a-0">
              Det finns egentligen ingen som försvarar statskassan och de offentliga
              finanserna mer än finansministern och Finansdepartementet och
              statsministern.
            </seg>
            <seg xml:id="i-7cca62af6b9ad7ca-0">
              Det är i praktiken så maktfördelningen i alla regeringar som
              är demokratiska fungerar. Då är det inte särskilt upplyftande
              att räkna upp ännu ett av de här pengakrävande särintressena.
            </seg>
            <seg xml:id="i-5a42e60820ce961e-0">
              Sedan är frågan: Tycker då Socialdemokraterna att man ska bryta
              igenom utgiftstaket? Det tycker LO-tidningen. Är det er åsikt
              att man ska släppa detta? Finanspolitiska rådet säger att det
              inte har något egenvärde att stå fast vid det här. Är det Socialdemokraternas
              hållning?
            </seg>
            <seg xml:id="i-9dc7cdbee857d14d-0">
              Det är en viktig fråga inför den kommande diskussionen.
            </seg>
            <seg xml:id="i-627e5e9869c06a3c-0">
              Nu tycker jag att man i ärlighetens namn ska läsa vad som står,
              så att man inte gör för stora åsiktsskillnader mellan Finanspolitiska
              rådet och regeringspartierna.
            </seg>
            <seg xml:id="i-237c5820177553cb-0">
              På s. 7 säger man, efter att ha diskuterat om det ska vara expansiv
              politik eller inte expansiv politik, om sina motparter: Det finns
              högst respektabla argument för en mer försiktig hållning, det
              vill säga den hållning som regeringen intar.
            </seg>
            <seg xml:id="i-8d2dea0ad3fc2d3e-0">
              Det sägs också att man i den här konjunktursituationen, i den
              här dramatiska nedgången, måste vara klar över att den ekonomiska
              politikens möjligheter att motverka en nedgång är begränsade.
              Det är en fråga på marginalen hur stora finanspolitiska stimulanser
              som bör sättas in.
            </seg>
            <seg xml:id="i-c5545e547304ea66-0">
              Man är också väldigt tydlig om den målkonflikt som regeringen
              i Sverige, liksom andra regeringar, står inför: Spenderar man
              för mycket nu har man inga pengar kvar sedan man bränner krutet
              för tidigt. När den verkliga krisen sätter in tvingas man till
              stora nedskärningar i en situation som redan är en lågkonjunktur.
              Om tiden tillät skulle jag kunna läsa upp ett långt citat från
              s. 7.
            </seg>
          </u>
          <note type="speaker" xml:id="i-47313b46e922dc7d-0">
            Anf. 115 Finansminister ANDERS BORG (m):
          </note>
          <u xml:id="i-547d28eeb19657dd-53" who="unknown">
            <seg xml:id="i-ecae7793c49840ac-0">
              Herr talman! I en svår internationell nedgång är naturligtvis
              regeringens ansvar att agera väldigt tydligt. Man måste lägga
              om politiken i expansiv riktning så att finanspolitiken stöttar.
              Man måste säkra stabiliteten i det finansiella systemet, och man
              måste vidta åtgärder som förhindrar att arbetslösheten biter sig
              fast. Jämfört med praktiskt taget alla andra regeringar i Europa
              och i andra industriländer har den svenska regeringen på alla
              tre punkterna vidtagit mer omfattande åtgärder än man vidtagit
              i det stora flertalet länder.
            </seg>
            <seg xml:id="i-2ca4d2626cb3c537-0">
              Låt mig börja med finanspolitiken. För några år sedan hade vi
              4 procents överskott i de offentliga finanserna. Nu är vi på väg
              mot ungefär 4 procents underskott det vill säga ett omslag på
              8 procent av bnp. Det finns andra länder som uppvisar ett liknande
              omslag, tyvärr i huvudsak länder som har förött sina offentliga
              finanser på industristöd och bankstöd. Vi har använt våra resurser
              till att stötta upp efterfrågan; det är där vi utmärker oss.
            </seg>
            <seg xml:id="i-64bc16ece4217306-0">
              Vi har en gemensam europeisk återhämtningsplan. Tanken är att
              alla länder ska åstadkomma i storleksordningen 1,25 procent av
              bnp i åtgärder. Vi har åstadkommit 1,5 procent. Det handlar om
              mellan 45 miljarder i år och, inklusive garantierna, 60 miljarder
              nästa år. Till detta kommer de automatiska stabilisatorerna. Även
              där är bedömningarna från bland annat Finanspolitiska rådet, OECD,
              IMF och kommissionen likartade. Sverige är ett av de länder i
              världen som har de mest omfattande automatiska stabilisatorerna.
            </seg>
            <seg xml:id="i-f03d2c4846265518-0">
              Nu säger Monica Green att vi har en a-kassa som inte längre är
              så hög. Men där blir argumentationen lite haltande. Vi har stora
              automatiska stabilisatorer därför att vi i Sverige har mer omfattande
              sociala trygghetssystem än man har i andra länder och därför att
              vi har skatter som i större utsträckning är beroende av konjunkturella
              inslag. Det är det som är våra stora automatiska stabilisatorer.
              Det kan inte vara så att Sverige å ena sidan har en underutvecklad,
              nedskuren eller förstörd a-kassa och å andra sidan har stora automatiska
              stabilisatorer. Nej, det går inte ihop.
            </seg>
            <seg xml:id="i-6f199c468932f034-0">
              Det är helt enkelt så att vi har en relativt generös arbetslöshetsförsäkring
              som ger en bra avvägning mellan drivkraften att komma tillbaka
              till arbete och en inkomsttrygghet under den tid man söker jobb.
            </seg>
            <seg xml:id="i-5615a39179380fdc-0">
              Det är väl när det gäller bankerna som en socialdemokratisk regering
              skulle ha agerat annorlunda sett till hur socialdemokratiska regeringar
              runt om i Europa har agerat. Man skulle naturligtvis på ett ineffektivt
              sätt ha stjälpt miljarder över bankägare och banker för att köpa
              upp dåliga tillgångar. Det är så att säga den socialdemokratiska
              modellen, mest utrerat tillämpad i Storbritannien. Men då föröder
              man sina offentliga finanser och har inte råd med några program
              som stöttar efterfrågan eller som innehåller aktiva arbetsmarknadspolitiska
              åtgärder. Det är skiljelinjen.
            </seg>
            <seg xml:id="i-5c1a30afdf6b1ff6-0">
              Vi håller i skattepengarna. Vi håller i skattebetalarnas intressen.
              Vi ger inte bort pengar vare sig till industriföretag eller till
              bankföretag. I stället värnar vi de offentliga finanserna. Därför
              kan vi föra en expansiv finanspolitik.
            </seg>
            <seg xml:id="i-1e5d7fb309827715-0">
              Allra tydligast blir skiljelinjen när vi diskuterar den tredje
              punkten. Vad gör man för att förhindra att arbetslösheten biter
              sig fast? Ja, vi har till exempel förstärkt jobbavdraget. Det
              gör att det lönar sig bättre att arbeta. Det betyder att det,
              när vi sedan får en återhämtning och jobben kommer, finns drivkrafter
              för människor som i dag är arbetslösa att komma tillbaka. Och
              det betyder, precis som Finanspolitiska rådet så noga utvecklar,
              att vi har en bättre fungerande arbetsmarknad och att vi snabbare
              får en sysselsättningsuppgång när vi väl får tillbaka efterfrågan.
              Det är en av de mest effektiva åtgärder vi kan vidta för att förhindra
              att arbetslösheten biter sig fast.
            </seg>
            <seg xml:id="i-70f4ce78c7b581cd-0">
              Den alldeles uppenbara slutsatsen är att regeringens omfattande
              aktiva åtgärder en mycket snabb utbyggnad av den aktiva arbetsmarknadspolitiken,
              i kombination med en generellt efterfrågestimulerande politik
              och resoluta åtgärder för att hantera bankkrisen lägger grunden
              för att vi ska ha en bra krishantering i Sverige.
            </seg>
          </u>
          <note type="speaker" xml:id="i-5bbc1d07d91e6a8f-0">
            Anf. 116 MONICA GREEN (s):
          </note>
          <u who="monica_green_27bd8b" xml:id="i-1a8c5c0c00793dd4-1">
            <seg xml:id="i-ea1441975e6c24f8-0">
              Herr talman! Man kan visst ha en relativt hög a-kasseersättning
              och ändå ha misslyckats. Det är ju vad regeringen har gjort. Man
              har sänkt a-kassan. Det är, som Anders Borg säger, en drivkraft.
              Han påstår nämligen att de som nu förlorar sitt arbete är lata
              och att de egentligen inte skulle ha gjort någonting om de hade
              fått ersättning. Därför måste han straffa dem.
            </seg>
            <seg xml:id="i-41854fb600f699c1-0">
              Det är ju vad Anders Borg säger och kallar för drivkraft. Jag
              tycker att det är cyniskt att beträffande alla människor som just
              nu blir arbetslösa påstå: Gör vi dig bara lite fattigare kommer
              du säkert att hitta ett jobb.
            </seg>
            <seg xml:id="i-0edfc8bb26024903-0">
              Jag blir upprörd över att vi har en finansminister med en så
              cynisk människosyn.
            </seg>
            <seg xml:id="i-d9e87bbdf5001930-0">
              Regeringen själv säger att arbetslösheten kommer att stiga med
              ungefär 5,5 procent, från 6,2 procent år 2008 till 11,7 procent
              år 2011. Detta är mycket allvarligt.
            </seg>
            <seg xml:id="i-51e65e4cd2a0f6d7-0">
              Dessutom säger regeringen själv att 30 procent av dem som nu
              förlorar sitt arbete aldrig kommer tillbaka till ett jobb. Också
              detta är mycket oroande och mycket allvarligt. Ändå väljer regeringen
              att vara passiv och att säga: Om vi bara gör dem fattigare kommer
              de säkert att hitta ett jobb.
            </seg>
            <seg xml:id="i-7435d9733f7f3ddc-0">
              Tänk att visa en sådan nonchalans gentemot alla människor som
              nu ställs utanför arbetsmarknaden samtidigt som arbetslösheten
              dag för dag stiger ända fram till år 2011! Det är oroande och
              obehagligt att behöva ha en regering som är så nonchalant.
            </seg>
            <seg xml:id="i-57dc2806258c81f0-0">
              Fortfarande vill jag veta vad Anders Borg menar med expansiv.
              Han menar kanske att ju mer arbetslösheten stiger, desto mer ska
              han av andra länder i EU betraktas som expansiv. Är det vad Anders
              Borg menar? Det är i alla fall på det han hänger upp sin argumentation.
            </seg>
            <seg xml:id="i-471f29c94103b4bc-0">
              Anders Borg påstår att man bygger ut de arbetsmarknadspolitiska
              åtgärderna, komvux och så vidare. Varför gör ni det? Jo, därför
              att ni har slaktat komvux. Ni har sabbat a-kassan, och ni har
              dragit ned på arbetsmarknadspolitiska utbildningar och program.
              Finanspolitiska rådet, som Anders Borg själv har tillsatt, vill
              ni inte lyssna på och inte heller på Konjunkturinstitutet som
              säger att det borde satsas mer på bland annat kommuner och landsting.
            </seg>
            <seg xml:id="i-648519e700ea27e2-0">
              Problemet, säger Finanspolitiska rådet, är i dagens läge inte
              att det satsas för mycket. Problemet är att det satsas för lite.
              Ändå väljer Anders Borg att påstå att Finanspolitiska rådet har
              fel. Konjunkturinstitutet har fel. Oppositionen i riksdagen har
              fel, men det säger han alltid så det är väl inget nytt. Nyheten
              är att han inte ens lyssnar på det råd som han själv har tillsatt
              och inte heller på Konjunkturinstitutet och andra ekonomiska bedömare.
            </seg>
            <seg xml:id="i-499016aab92952ea-0">
              Anders Borg och möjligtvis de som i denna kammare applåderar
              honom är ensamma om att tycka att det är tillräckligt och om att
              påstå att det är att ta ansvar när man försätter människor i arbetslöshet.
              Trots att Anders Borg med öppna ögon i sin egen vårproposition
              redovisar att 30 procent av alla människor som nu kommer att bli
              arbetslösa inte kommer tillbaka till arbete tänker han inte göra
              någonting. Jag tycker att det är ett fruktansvärt hanterande.
            </seg>
          </u>
          <note type="speaker" xml:id="i-e84a7bb3e5cdd4b4-0">
            Anf. 117 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-10">
            <seg xml:id="i-a3378c61a427aa30-0">
              Herr talman! Jag är inte riktigt säker på att jag den här gången
              heller fick något svar.
            </seg>
            <seg xml:id="i-c369119945b8ddee-0">
              Lars Calmfors, som är ordförande i regeringens finanspolitiska
              råd, säger att det är förenat med större risker att inte göra
              någonting alls. Man kan väl jämföra det med att sitta och titta
              på ett tak som läcker. Man ser att taket läcker och tänker: Det
              kan börja läcka värre så det är dumt att göra någonting nu. Det
              är bättre att vänta tills hela taket rasar in. Då kan vi investera
              och göra någonting. Så, herr talman, är det jag upplever regeringen.
            </seg>
            <seg xml:id="i-a119a0dc7d28249e-0">
              Vi befinner oss i en jobbkris som inte har sett sitt motstycke
              på jag vet inte hur många år, och då säger regeringen att vi ska
              avvakta, att vi ska följa utvecklingen noga, för det kan bli sämre.
              Och vad gör vi då? Ja, uppenbarligen är det så att regeringens
              politik går ut på att göra det sämre, eftersom kommuner och landsting
              nu tvingas säga upp människor, tvingas skicka den ena välfärdsarbetaren
              efter den andra ut i a-kassa. Det enda expansiva man gör är att
              tillsätta mer pengar till a-kassan, som naturligtvis måste finansieras,
              i stället för att öka de arbetsmarknadspolitiska insatserna för
              korttidsarbetslösa, som man skulle kunna göra, och i stället för
              att investera i att fler ungdomar kan komma ut på arbetsmarknaden.
              Mer än var fjärde ungdom är i dag arbetslös. I stället för att
              ge mer pengar till kommuner och landsting, till sjukvården och
              till välfärdsjobben, väljer man alltså att vara aktiv på det sättet
              att man sitter på läktaren och följer utvecklingen noga, och så
              säger man att man är ansvarstagande.
            </seg>
            <seg xml:id="i-f2d93c2a3cd7db01-0">
              Herr talman! Jag skulle vilja säga att det här är brist på ansvarstagande.
              Jag förstår att den här regeringen är nervös, därför att man inte
              är van vid att hålla i pengar på det här sättet. Men jag kan i
              alla fall inte se att det är speciellt ansvarstagande att lämna
              människor därhän och säga: Det är så illa ställt nu, så vi törs
              inte göra någonting. Vi väntar tills taket har rasat ned. Då kan
              vi vara beredda att göra insatser.
            </seg>
            <seg xml:id="i-ee6a8c9e33cbee9c-0">
              Tillbaka till förslaget från Finanspolitiska rådet, som i alla
              fall några av oss har läst. De säger att regeringen borde ha satsat
              pengar redan i år i stället för att avvakta till 2010. Varför
              säger man det? Jo, därför att man ser att regeringens politik
              nu innebär att man spär på arbetslösheten, att arbetslösheten
              ökar.
            </seg>
            <seg xml:id="i-af2522bb7738881d-0">
              Varje välfärdsarbetare som inte kan jobba utan i stället får
              gå på a-kassa eller socialbidrag är ett resursslöseri, både för
              de människor som är i behov av verksamheten och för de här människorna
              som inte får känna sig behövda längre, därför att Anders Borg
              och hans regering har bestämt att det är bättre att vara passiv.
            </seg>
            <seg xml:id="i-210d87cb336e045e-0">
              Det är jobbkris nu. Vi tycker att man ska investera i människor.
              Vi tycker att man ska investera i ROT-bidrag, så att man kan göra
              miljöinvesteringar i miljonprogrammen. Och regeringen säger: Nej,
              det räcker att du, Eva-Lena Jansson, investerar i din villa. Det
              räcker liksom. Hallå! Är det någon som har sett miljonprogrammen?
              Är det någon som har sett min villa? Varför ska jag få göra ROT-avdrag
              om jag har en sommarstuga i Spanien? Det här är en helt befängd
              politik. Vi behöver ha en aktiv politik nu.
            </seg>
            <seg xml:id="i-017a026350ed922b-0">
              Angela Merkel kan man kalla mycket, men hon är kristdemokrat
              och är vald av tyska folket. Hon har valt att agera, därför att
              hon har sett att det händer någonting i omvärlden. Hon tror att
              det är bra att göra någonting nu. Jag har respekt för att hon
              fattar besluten utifrån vad som är bäst för Tyskland.
            </seg>
            <seg xml:id="i-72ffe48684235af5-0">
              Jag förväntar mig att en svensk regering gör vad som är bäst
              för Sverige. Och det bästa att göra för Sverige är inte att avvakta,
              att sitta på läktaren och följa utvecklingen, herr talman.
            </seg>
            <seg xml:id="i-2af1e9e59b41e333-0">
              Jag är inte nöjd med svaret.
            </seg>
          </u>
          <note type="speaker" xml:id="i-214e93f262fb7a3b-0">
            Anf. 118 CARL B HAMILTON (fp):
          </note>
          <u who="carl_b_hamilton_b4f697" xml:id="i-cd9912e8ff742bdc-1">
            <seg xml:id="i-401a060d70480b8d-0">
              Herr talman! Finanspolitiska rådet tar ganska lätt på det här
              med utgiftstaket. Och min fråga, som ännu är obesvarad, till er
              socialdemokratiska debattörer här är huruvida ni också tar lätt
              på utgiftstaket och tycker att man bör bryta igenom det.
            </seg>
            <seg xml:id="i-b7e8ef0309602079-0">
              Sedan vill jag bara påminna er om att er partiledare på första
              maj utlovade en reform eller en förändring av politiken som kostar
              37 miljarder. Det är ingen som har visat någon finansiering av
              detta från socialdemokratiskt håll. Wanja Lundby-Wedin föreslog
              att man skulle ta bort den första karensdagen. Det är ingen som
              har visat upp någon finansiering av det.
            </seg>
            <seg xml:id="i-20152b35a9170cf6-0">
              Jag tror att det är väldigt viktigt att man håller kvar vid utgiftstaken
              och det finanspolitiska ramverket. Med den politik som ni förespråkar
              här kommer räntorna att stiga så småningom, men framför allt har
              man inga marginaler sedan när det går illa, om det skulle gå illa.
            </seg>
            <seg xml:id="i-fce7d0916667e5e2-0">
              Vi har en ganska osäker konjunktursituation. Det finns många
              som har väldigt skarpa uppfattningar om hur det faktiskt kommer
              att gå 2010 och 2011, men de prognoserna ska man inte fästa för
              mycket avseende vid. Ingen vet egentligen hur det kommer att gå.
              Och ni kommer att bränna allt krut. Om ni hade varit i regeringsställning
              nu skulle ni ha bränt allt krut före september och ingenting skulle
              finnas kvar. Det är det som är ansvarslöshet. Och det är brist
              på ansvar för dem som faktiskt lever i fattigdom och armod att
              när situationen förändras har ni inga pengar kvar för att stödja
              dem.
            </seg>
          </u>
          <note type="speaker" xml:id="i-92ac79d80e629163-0">
            Anf. 119 Finansminister ANDERS BORG (m):
          </note>
          <u xml:id="i-547d28eeb19657dd-54" who="unknown">
            <seg xml:id="i-2b4cd8f5325e0d27-0">
              Herr talman! Låg mig försöka tydliggöra varför drivkrafterna
              spelar roll för arbetsmarknadens funktionssätt och arbetslösheten.
              Under den tid jag satt i Arbetsförmedlingens styrelse, på den
              tiden Ams, drev den dåvarande regeringen omfattande projekt för
              att vi skulle skärpa kontrollsystemen och skärpa rättssäkerheten
              inom Arbetsförmedlingen. Det ledde till att antalet personer som
              erhöll arbetslöshetsersättning och som fick sanktioner, det vill
              säga drabbades av sänkt ersättning eller andra reprimander, ökade
              trefaldigt. Man skärpte regelverket tydligt därför att det var
              viktigt att säkra att människor som är arbetslösa söker arbete.
              Samtidigt stramades systemet med förtidspensioner upp högst påtagligt
              och ett enhetsförsäkringsverk infördes. Man sänkte marginalskatterna
              genom att kompensera för egenavgifterna.
            </seg>
            <seg xml:id="i-5f578feece74a45b-0">
              Varför gjorde Socialdemokraterna detta? Var det för att de uppfattade
              arbetslösa som lata människor? Nej, det är helt enkelt så att
              drivkrafter spelar roll. Drivkrafter spelar roll för alla beteenden.
              Att jag tror att de är viktiga för arbetsmarknaden är av samma
              skäl som jag är skeptisk till och tror att man måste reglera ersättningar
              för bankdirektörer. Ger vi bankdirektörer drivkrafter att ta stora
              risker, kommer de också att ta stora risker. Samma sak gäller
              naturligtvis här.
            </seg>
            <seg xml:id="i-254bd9098ee72b39-0">
              Det är viktigt att vi har skatter som gör att det lönar sig att
              söka arbete. Det är också viktigt att vi har skatter som gör att
              det lönar sig att vara på arbetsmarknaden, därför att det påverkar
              lönebildningen. Det är delvis av de här skälen som vi har en aktiv
              arbetsmarknadspolitik. Genom att vi har en aktiv arbetsmarknadspolitik
              har vi ett arbetstest även i tider med svag efterfrågan på arbetsmarknaden.
              Arbetsförmedlingen kan helt enkelt erbjuda den som är arbetslös
              en åtgärd för att säkra att vederbörande står till arbetsmarknadens
              förfogande. Det är logiken i den aktiva arbetsmarknadspolitiken,
              den logik som Socialdemokraterna förr i tiden försvarade.
            </seg>
            <seg xml:id="i-76e75931c90d8c3c-0">
              Låt oss igen ta det här med den expansiva politiken. För ett
              par år sedan hade vi i Sverige 4 procents överskott. 4 procent
              av bnp motsvarar i storleksordningen 120 miljarder kronor. Nu
              har vi ungefär 4 procent i underskott. Det motsvarar ungefär 120
              miljarder i underskott. Det vill säga att det är ett väldigt kraftigt
              omslag från överskott till underskott. Det har skett under 2008
              och 2009, då vi har haft en kraftig nedgång i finanspolitiken.
              Senast i nationalräkenskaperna ser vi att medan de privata investeringarna
              faller kraftigt ökar de offentliga investeringarna väldigt kraftigt.
              OECD har också framhållit att Sverige satsar osedvanligt stora
              resurser på infrastruktur, för att ta det som exempel.
            </seg>
            <seg xml:id="i-41fd09749992ad8c-0">
              Vid sidan av det här har vi också en expansiv penningpolitik
              och en växelkurs som dämpar nedgången. Vi har också breda program
              för att säkra stabiliteten i de finansiella systemen. Sammantaget
              använder vi de offentliga resurserna i finanspolitiken, i penningpolitiken,
              hos Riksbanken, hos Riksgäldskontoret för att göra vad vi kan
              för att dämpa nedgången. Och det gör vi utan att föröda de offentliga
              finanserna, därför att i det ögonblick som vi tappar greppet om
              de offentliga finanserna tappar vi greppet om krishanteringen.
            </seg>
            <seg xml:id="i-07aae3b3f4b4d38f-0">
              Vi vet att vi kan ha en lång kris framför oss med stigande arbetslöshet.
              Vi vet att det finns kvarstående risker. Det kan inträffa saker
              i världsekonomin eller i vår närhet som ställer till ytterligare
              bekymmer. Har vi då avhänt oss vår rörelsefrihet, vårt manöverutrymme
              och våra resurser, ja då hamnar vi i en sits som Gordon Brown
              och andra som har förött sina offentliga finanser och nu tvingas
              höja skatter och skära ned i offentliga utgifter. Den politiken
              ska vi inte bedriva.
            </seg>
            <seg xml:id="i-ab0a65ff2c662d52-0">
              Vi har gjort mer än de flesta för att vi ska ha en expansiv politik.
              Vi har lagt en bombmatta av åtgärder som ska säkra en stabiliserad
              efterfrågan. Vi har gjort det med viktmakthållande av god hushållning
              med offentliga medel, och det är naturligtvis en fördel för Sverige.
            </seg>
          </u>
          <note type="speaker" xml:id="i-92f2b567feb1f9a1-0">
            Anf. 120 MONICA GREEN (s):
          </note>
          <u who="monica_green_27bd8b" xml:id="i-1a8c5c0c00793dd4-2">
            <seg xml:id="i-b70c10563935f4c9-0">
              Herr talman! När Anders Borg säger att han har gjort en bombmatta
              av åtgärder är det därför att han började med att slakta komvux
              och skära ned på arbetsmarknadspolitiska åtgärder när han tillträdde
              den här regeringen. Nu tillförs lite grann av det som regeringen
              skar bort, och då kallar Anders Borg det för en bombmatta.
            </seg>
            <seg xml:id="i-efc03f4b12144ef6-0">
              Jag tycker att det är allvarligt. Vi har en efterfrågekris i
              landet. Anders Borg vill inte stimulera efterfrågan. Han säger
              att han har gjort allt och därför kan han inte göra mer. Men varför
              har vi en efterfrågekris, Anders Borg? Låt oss tala allvar! Sjabbla
              inte bort detta med att påstå att budgetunderskottet visar att
              ni har varit expansiva! Det är slarvigt av Anders Borg att säga
              så.
            </seg>
            <seg xml:id="i-6f4b1c23164cc6a4-0">
              Varför har vi en efterfrågekris och en konsumtionskris? Jo, för
              att ni har gjort de fattiga och de arbetslösa fattigare. De kan
              inte konsumera. De rika, dem som ni har gött med era skattesänkningar,
              konsumerar inte heller utan håller i sina pengar och plånböcker.
              Ni har skapat en otrygghetschock i landet. Därför förvärrar ni
              krisen.
            </seg>
            <seg xml:id="i-63efaa52c0244678-0">
              Det är inte ni som har skapat den internationella lågkonjunkturen,
              men ni har förvärrat den genom att skrämma människor och ge dem
              otrygghetschocken.
            </seg>
            <seg xml:id="i-013479008b074b6a-0">
              Vi vill investera i åtgärder som ger jobb, till exempel i kommunerna
              och i byggsektorn. Men ni har i stället valt att sänka skatterna
              för dem som redan har det bra. Därför har ni inget att lägga på
              åtgärder nu.
            </seg>
            <seg xml:id="i-2e383e6b31dd019c-0">
              När det gäller hänvisningen till Mona Sahlin sade hon att vi
              ska börja det strävsamma arbetet med att bit för bit återställa
              rättvisan i takt med att ekonomin tillåter det.
            </seg>
          </u>
          <note type="speaker" xml:id="i-97d589f70a084e21-0">
            Anf. 121 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-a520b2c467eb4e5e-11">
            <seg xml:id="i-0eec3ad0d0bbf301-0">
              Herr talman! Finansminister Anders Borg svarar inte på varför
              man inte vill investera i ungdomar eller varför man inte vill
              investera i nya miljösmarta lösningar i miljonprogramsområdena.
              Jag får inget svar på varför man inte vill investera i välfärdsjobb
              utan låter kommuner och landsting säga upp många välfärdsarbetare.
              I stället låter man människor gå över på a-kassa och socialbidrag
              och ser hur den posten hela tiden ökar. Det är en passiv utveckling.
            </seg>
            <seg xml:id="i-ec312337850e6f62-0">
              Regeringen har sysslat med att öka arbetskraftsutbudet, inte
              bedriva jobbpolitik. Vill man veta vad det får för konsekvenser
              kan man gå in på svt.se och söka på Marian Radetzki. Där beskriver
              han det jobbprogram som han skissade på för tio år sedan och som
              vi nu ser i full blom i det svenska samhället.
            </seg>
            <seg xml:id="i-591de301cd0b67e8-0">
              För mig är det viktigt att ha en faktisk politik och att vilja
              göra något. Har det börjat läcka i taket är det viktigt att man
              börjar reparera och inte väntar på att hela taket ska rasa in,
              som regeringen gör. Man väljer att skjuta på investeringar. Man
              väljer att avvakta och sitta på läktaren. Det är beklagansvärt.
            </seg>
            <seg xml:id="i-0092372151d83e63-0">
              Jag hoppas att många medborgare tar tillfället i akt och protesterar
              mot den borgerliga regeringen genom att rösta rött i Europaparlamentsvalet
              och på det sättet markera att man vill ha ett nytt arbetssätt
              och en ny rödare politik både i Sverige och i Europa. Med det,
              herr talman, ber jag att få tacka för debatten.
            </seg>
          </u>
          <note xml:id="i-a7faa3b6c83d7c31-14">
            Överläggningen var härmed avslutad.
          </note>
          <note xml:id="i-ad7004b1c35cf9e7-0">
            19 § Svar på interpellation 2008/09:520 om förhandlingarna mellan
            EU och Centralamerika respektive Andinska gemenskapen
          </note>
          <note type="speaker" xml:id="i-cf2a39a7c1de61ac-0">
            Anf. 122 Statsrådet EWA BJÖRLING (m):
          </note>
          <u xml:id="i-547d28eeb19657dd-55" who="unknown">
            <seg xml:id="i-8a1ec5bc1169ddcc-0">
              Herr talman! Hans Linde har frågat mig hur jag avser att garantera
              att rättvis och hållbar global utveckling ska vara överordnat
              EU:s ekonomiska intressen i associationsavtalen mellan EU och
              Latinamerika. Vidare har han frågat hur Sverige ska verka för
              att stärka ekonomiska, sociala och kulturella rättigheter och
              ursprungsfolkens rättigheter och för att skärpa kraven avseende
              mänskliga rättigheter i associationsavtalet med Centralamerika.
              Slutligen har han frågat vad jag avser att göra för att öka öppenheten
              och inkludera det civila samhället i förhandlingarna.
            </seg>
            <seg xml:id="i-e1a8a11bfa05ec55-0">
              Förhandlingarna med Centralamerika respektive tre av de fyra
              länderna i Andinska gemenskapen har tagit ny fart. Ett förhandlingsavslut
              kan mycket väl vara i sikte.
            </seg>
            <seg xml:id="i-bcabb55964f8588d-0">
              Associationsavtalen har tre delar politisk dialog, handel och
              utvecklingssamarbete i vid mening. Att ett starkt fokus i förhandlingarnas
              nuvarande skede ligger på handelsdelen betyder inte att den delen
              är överordnad de övriga. Det avspeglar snarare det behov som uppstått
              av att man ägnat särskilt stora ansträngningar åt arbetet med
              att väga parternas intressen mot varandra inom det här området.
            </seg>
            <seg xml:id="i-5655f03b79d4b78a-0">
              Sveriges politik för global utveckling, PGU, är en viktig utgångspunkt.
              Där betonas samstämmigheten mellan olika politiska områden. Samstämmigheten
              syftar bland annat till att bidra till en rättvis och hållbar
              global utveckling. De asymmetrier som återfinns både inom och
              mellan olika samhällen, bland annat i form av en ojämlik resurs-
              och inkomstfördelning, ska därför uppmärksammas när dessa avtal
              utformas. Sverige strävar följaktligen också efter att associeringsavtalens
              alla tre pelare ska få ett jämbördigt utrymme under förhandlingarna.
            </seg>
            <seg xml:id="i-fb80606d3c483753-0">
              Att främja och öka respekten för de mänskliga rättigheterna är
              en prioriterad fråga inom Sveriges och EU:s samlade utrikes- och
              handelspolitik. Det genomsyrar givetvis även vårt arbete med associationsavtalen.
            </seg>
            <seg xml:id="i-805e81db2997e016-0">
              En dialog med civilsamhället, både från EU:s och från de latinamerikanska
              regeringarnas sida, är av största vikt. Därför ser vi positivt
              på den dialog som förs mellan regeringen och en rad organisationer
              här i Sverige. Vi har också fört samtal med representanter för
              ursprungsbefolkningar.
            </seg>
            <seg xml:id="i-33219902f0097113-0">
              En aktiv dialog leder till att frågor blir belysta ur olika perspektiv,
              vilket ger en mer komplett helhetsbild av situationen i länder
              och regioner som vi samarbetar med. Inom ramen för arbetet i referensgruppen
              för handelsfrågor möter regeringen också löpande olika intressegrupper
              från det civila samhället och näringslivet.
            </seg>
            <seg xml:id="i-40f1ba89f78eb3e0-0">
              Ambitionen är att under förhandlingarna nå så stor öppenhet som
              möjligt med hänsyn taget till våra sekretessförhållanden och relationer
              med andra länder. I samband med arbetet med hållbarhetsstudierna,
              Sustainability Impact Assessment, för kommissionen dessutom en
              dialog med det civila samhället i EU och i partnerländerna.
            </seg>
            <seg xml:id="i-f0a7c726b31a4c6b-0">
              Jag vill i det här sammanhanget slutligen särskilt lyfta fram
              att jag inte ser någon konflikt mellan en friare och mer omfattande
              handel och arbetet för att främja fred, frihet och mänskliga rättigheter.
              Det är snarare tvärtom. Handel är ett utmärkt verktyg inte bara
              för att bekämpa fattigdom och bidra till ekonomisk tillväxt och
              utveckling utan även för att främja en interkulturell dialog och
              en fredlig utveckling.
            </seg>
            <seg xml:id="i-91deba4f861c077b-0">
              De stärkta kontaktytorna som en ökad handel bidrar till att skapa
              leder i regel till ett ökat utbyte även inom andra områden. Det
              bidrar till ett större intresse för de rådande förhållandena i
              de länder man handlar med, vilket ökar trycket inte minst på att
              dessa länder ska respektera de mänskliga rättigheterna. Det stärker
              samtidigt möjligheterna till insyn i de aktuella länderna genom
              att frekvensen av besök och kontakter ökar.
            </seg>
            <seg xml:id="i-bf3729cd6a926403-0">
              Samtidigt finns det ofta ett viktigt samband mellan den ekonomiska
              tillväxt som handeln bidrar till att skapa och möjligheterna för
              befolkningen i de respektive länderna att själva mer aktivt kräva
              en större respekt för sina fri- och rättigheter.
            </seg>
            <seg xml:id="i-ecad19e044aadee5-0">
              Historiskt finns det många exempel på att en friare handel gått
              arm i arm med framväxandet av stabila institutioner, en stärkt
              äganderätt och en större respekt för individens rättigheter inte
              minst eftersom det ökade ekonomiska utrymmet som handeln bidragit
              till att skapa gett människor bättre möjligheter att göra sina
              röster hörda och kräva inflytande.
            </seg>
            <seg xml:id="i-6b23b3a9ba849ed0-0">
              Jag ser således inte den motsättning mellan ekonomiska framsteg
              och politiska framsteg som Hans Linde antyder utan tror att de
              med fördel kan befrämjas i samma process.
            </seg>
          </u>
          <note type="speaker" xml:id="i-97d86b57b7da6c49-0">
            Anf. 123 HANS LINDE (v):
          </note>
          <u who="hans_linde_f4736f" xml:id="i-535adf2883c4a0f4-0">
            <seg xml:id="i-d20f731f93e5402c-0">
              Herr talman! Jag får inledningsvis tacka statsrådet för svaret.
              Av de drygt 20 interpellationer som avhandlats här i dag är detta
              den enda som har direkt bäring på EU-parlamentsvalet på söndag.
              På få andra områden har makten så tydligt överförts från nationell
              nivå till EU-nivå som på handelspolitikens område. Det är i dag
              uppenbart att svensk handelspolitik i stor utsträckning förs via
              Bryssel. Trots det kan vi konstatera att i denna valrörelse har
              handelsfrågorna inte direkt funnits med på dagordningen.
            </seg>
            <seg xml:id="i-0bf8973753bcd2b6-0">
              Jag har haft förmånen att de senaste månaderna få besöka ett
              av de länder som direkt berörs av dessa avtal, nämligen El Salvador.
              Jag har fått träffa företrädare för fackföreningar, bondeorganisationer
              och ursprungsbefolkningsrörelser i syd från de flesta av de nio
              länder som berörs av dessa avtal. Alla jag har träffat är eniga
              om att associeringsavtalen kommer att ha långtgående effekter
              på Latinamerikas möjligheter att bekämpa fattigdom och möjlighet
              till ekonomisk möjlighet. Ingen av dem jag har träffat har delat
              den starkt positiva bild som statsrådet här beskriver.
            </seg>
            <seg xml:id="i-a330eafd5bee3d16-0">
              De bondeorganisationer jag har träffat har oroat sig över hur
              de ska klara konkurrensen med ett europeiskt hårdsubventionerat
              industrijordbruk när EU tvingar de latinamerikanska länderna att
              öppna sina marknader samtidigt som EU inte är berett att tumma
              på sitt eget omfattande jordbruksstöd.
            </seg>
            <seg xml:id="i-9ebf990fbe17151d-0">
              Från ursprungsbefolkningsrörelserna har man frågat vad som händer
              med deras rätt till mark och vatten som de har nyttjat i tusentals
              år när EU nu påtvingar de latinamerikanska länderna gemensamma
              regelverk för investeringar och offentlig upphandling, de så kallade
              Singaporereglerna, vilket kommer att kraftigt begränsa möjligheterna
              att skydda ursprungsbefolkningens rätt till vatten, mark och jordbruksutveckling.
            </seg>
            <seg xml:id="i-11b55d6400cfc680-0">
              Från de fackliga företrädare jag har träffat har jag fått frågor
              om vart dialogen om de fackliga rättigheterna tog vägen dessa
              grundläggande mänskliga rättigheter. Man frågar hur EU utan att
              tveka kan förhandla om ett frihandelsavtal med Colombia det land
              där 60 procent av morden på fackligt aktiva i världen sker och
              där en facklig företrädare mördas var tredje dag.
            </seg>
            <seg xml:id="i-cfe06edb2892c9b4-0">
              Såväl Norge som USA har valt att frysa sina handelsavtal med
              Colombia på grund av landets omfattande kränkningar av mänskliga
              rättigheter.
            </seg>
            <seg xml:id="i-247415d078cc1d80-0">
              Frågan jag får är: Varför väljer EU att fortsätta sina förhandlingar?
            </seg>
            <seg xml:id="i-f0b75701716039ca-0">
              Det är utifrån dessa och andra frågor som jag har mött hos latinamerikaner
              som jag har valt att ställa den här interpellationen till handelsministern.
            </seg>
            <seg xml:id="i-084133fb5dc41b98-0">
              Det kan knappast komma som någon överraskning för handelsminister
              Ewa Björling att jag inte är direkt nöjd med det allmänt hållna
              svaret.
            </seg>
            <seg xml:id="i-a668cd52240474a4-0">
              Jag önskar att handelsministern vill göra tre förtydliganden.
            </seg>
            <seg xml:id="i-094cf33757520cc8-0">
              För det första: Vad innebär det att Sverige ska uppmärksamma
              den ojämlika resurs- och inkomstfördelningen mellan och inom länderna,
              som statsrådet lyfter fram? Vad innebär det konkret för Sveriges
              position i de kommande förhandlingarna? Kommer Sverige till exempel
              att vara berett att stödja de krav som man har rest från utvecklingsländerna
              om att de ska ha möjlighet att skydda framväxande industrier i
              ett övergångsskede?
            </seg>
            <seg xml:id="i-75ad2ed82cff812b-0">
              För det andra: Hur kommer man från svensk sida att arbeta med
              FN:s nyligen antagna deklaration om ursprungsbefolkningens rättigheter
              när det gäller att påverka utformningen av associationsavtalen?
              Regeringen säger att man ska föra och för samtal med representanter
              för ursprungsbefolkningen, men det räcker knappast för att uppfylla
              intentionerna i FN:s oerhört viktiga deklaration.
            </seg>
            <seg xml:id="i-d86de54a915ad955-0">
              För det tredje: Kommer Sverige att driva att associeringsavtalen
              kopplas till krav på ratificering av ILO:s åtta kärnkonventioner
              eller kommer man att acceptera att EU:s inre marknad öppnas för
              företag, till exempel colombianska, som har satt mord på fackligt
              aktiva i system?
            </seg>
          </u>
          <note type="speaker" xml:id="i-7d1f5924048b1e6b-0">
            Anf. 124 Statsrådet EWA BJÖRLING (m):
          </note>
          <u xml:id="i-547d28eeb19657dd-56" who="unknown">
            <seg xml:id="i-77c1844ed5a5d6fd-0">
              Herr talman! Jag ska besvara så många frågor jag hinner i det
              här inlägget.
            </seg>
            <seg xml:id="i-9db1a277d609bae6-0">
              Till att börja med vill jag konstatera att vi är överens i en
              fråga. Det handlar om EU:s jordbrukssubventioner. Sveriges regering
              och riksdag har länge stått bakom att vi vill avskaffa dem. Det
              är en fråga som vi arbetar hårt för i EU. Det är viktigt att vi
              öppnar och också har en riktig frihandel värd namnet. Det är också
              ett stort problem i de multilaterala handelsförhandlingarna där
              många länder fortfarande är protektionistiska och har behov av
              att skydda sitt jordbruk på helt felaktiga grunder.
            </seg>
            <seg xml:id="i-acd246e66844f6f0-0">
              Därför är jag övertygad om att rätt väg att gå är precis tvärtom,
              nämligen att öppna vår handel och ta bort subventioner.
            </seg>
            <seg xml:id="i-1c7a26cbc0a83b0b-0">
              Det är också viktigt att påpeka att detta gäller för båda parter
              från båda håll.
            </seg>
            <seg xml:id="i-a528c4e7fa1c4522-0">
              Vi påtvingar inte någon gemensamma regelverk, lika lite som vi
              påtvingar någon ett frihandelsavtal. Det är fullt frivilligt att
              välja att vara med eller att stå utanför. Det gäller också associeringsavtal.
            </seg>
            <seg xml:id="i-ae453960abb78eb5-0">
              Jag drar gärna parallellen med EPA-avtalen med många afrikanska
              länder. Det finns en hel del organisationer som säger att EU påtvingar
              de afrikanska länderna detta och att det är helt fel väg ut ur
              fattigdom. Det är precis tvärtom. Det är även där frivilligt att
              vara med, och det är något som länderna själva väljer.
            </seg>
            <seg xml:id="i-63140d4f3e7df20f-0">
              Det är också viktigt att vända på begreppet att man ska skydda
              någon från något. Det är snarare så att man ska öppna för någon
              att kunna utvecklas.
            </seg>
            <seg xml:id="i-1b202194ae1518b4-0">
              Varför just Colombia? Varför fryser vi inte avtal med Colombia?
              Varför stoppar vi inte detta? Eller ännu tydligare: Varför bojkottar
              vi inte Colombia?
            </seg>
            <seg xml:id="i-406c2d7530ca972c-0">
              Därför att jag anser att det är fel väg att gå. Bojkott leder
              ingenstans. Vi kan dra parallellen med hur det ser ut i Gaza.
              Det har inte varit rätt väg att gå. Det gör bara att fler människor
              fastnar i sin fattigdom och i sitt förtryck och får mindre och
              mindre frihet på många olika områden.
            </seg>
            <seg xml:id="i-443335253cb467d2-0">
              Jag tycker snarare att man ska öppna för handel och ökade kontakter
              för att människor ska kunna få det bättre och för att fler människor
              ska se hur man lever i en demokrati, hur man har frihet och hur
              man faktiskt också ökar sitt välstånd genom aktiv handel, företagsskapande
              och därmed jobbtillfällen. Jobblinjen är en tydlig linje att följa.
              Människor ska kunna leva på sin egen lön. Man ska kunna växa av
              egen kraft.
            </seg>
            <seg xml:id="i-0b6cbd1eb9421a6b-0">
              Jag tar de andra frågorna i nästa inlägg.
            </seg>
            <seg xml:id="i-e17019a5d9ac6ba7-0">
              Jag vill ställa en motfråga till Hans Linde. Vad har Hans Linde
              för recept om man i stället väljer att frysa förhandlingarna och
              inte vill fortsätta med förhandlingar om associeringsavtal eller
              frihandelsavtal?
            </seg>
            <seg xml:id="i-23681e6df0766f2a-0">
              Det är sällan jag får höra alternativet. Vad är det vi gör i
              stället?
            </seg>
          </u>
          <note type="speaker" xml:id="i-1beb8b11c53eaa0f-0">
            Anf. 125 HANS LINDE (v):
          </note>
          <u who="hans_linde_f4736f" xml:id="i-535adf2883c4a0f4-1">
            <seg xml:id="i-36fdf0c9065f614e-0">
              Herr talman! Det är många punkter som vi är oeniga om, men låt
              oss börja med det som vi är eniga om. Vi är helt eniga om att
              EU:s jordbruksstöd måste avskaffas och avskaffas så fort som möjligt.
            </seg>
            <seg xml:id="i-c3719af83f639cba-0">
              Men vi är oeniga om det rimliga i att tvinga länder att öppna
              sina marknader samtidigt som vi behåller vårt stöd. Vad är det
              rimliga i att vi begär av länder som Ecuador eller El Salvador
              att de ska öppna sina marknader för import samtidigt som vi behåller
              vårt jordbruksstöd?
            </seg>
            <seg xml:id="i-74f9d31210afdf7f-0">
              För mig som vänsterpartist börjar solidaritet hemma. Man börjar
              med att städa upp på sin egen bakgård innan man går ut i världen
              och ställer krav. Det rimliga borde vara att vi först tar fajten
              i EU för att avskaffa vårt jordbruksstöd innan vi går ut i världen
              och tvingar andra länder att lägga om sin politik på de här områdena.
            </seg>
            <seg xml:id="i-f38bc996cbb84f8d-0">
              Handelsministern pratar om att det är två parter. Jag tycker
              att det är märkligt att prata om två parter som måste göra sin
              hemläxa. Det går ju knappast att jämföra det jordbruksstöd som
              finns i länder som Guatemala eller Ecuador med det omfattande
              jordbruksstöd som finns i Europa.
            </seg>
            <seg xml:id="i-acf3bb68d2f69c7e-0">
              Låt mig också ta upp frågan om frivillighet. Den frivillighet
              som handelsministern pratar om är ju en chimär. Många av länderna
              i Latinamerika är helt beroende av EU som marknad. EU är för de
              flesta av dessa länder den näst största exportmarknaden. För dem
              saknas i verkligheten den möjlighet som handelsministern pratar
              om. Det fria val som det pratas om är en frivillighet som bara
              finns på papperet, inte i verkligheten.
            </seg>
            <seg xml:id="i-53b6b98466c81fd5-0">
              Jag tror inte, vilket handelsministern har försökt att påstå,
              att det finns en konflikt mellan friare handel och arbetet med
              att främja fred och mänskliga rättigheter. Det som skiljer mig
              och statsrådet åt är att jag inte kan se hur frihandel automatiskt
              leder till minskad fattigdom eller ökad respekt för de mänskliga
              rättigheterna. Det handlar i grunden om hur handeln förs och på
              vilka villkor.
            </seg>
            <seg xml:id="i-0ca689f86b4976d2-0">
              Fråga befolkningen i Nigerdeltat för att ta ett exempel från
              en annan kontinent där 70 procent av befolkningen lever i fattigdom
              trots att man har exporterat olja i 50 år, om handeln har gett
              dem välstånd.
            </seg>
            <seg xml:id="i-df492683ff62da0f-0">
              Fråga de fackliga aktivister som sitter fängslade i Kina för
              att de har krävt att de ska få organisera sig fackligt, om Kinas
              explosionsartade ökning av handel har gett ökad respekt för de
              mänskliga rättigheterna.
            </seg>
            <seg xml:id="i-a2735b5e139c8ed8-0">
              När man debatterar de frågorna med handelsministern verkar handelsministerns
              huvudfokus vara hur handelsreglerna ska utformas och att de blir
              friare. För mig som vänsterpartist är inte det centrala hur handelsreglerna
              utformas utan vad de leder till. Leder handelsavtalen till ökad
              eller minskad fattigdom? Leder de till ökad eller minskad miljöförstöring?
              Leder de till ökad eller minskad respekt för de fackliga rättigheterna
              ursprungsbefolkningens rättigheter?
            </seg>
            <seg xml:id="i-c91ac581e19f4ad5-0">
              Då får jag väl besvara statsrådets frågor. Vad är alternativet?
              Alternativet tycker jag är att vi framför allt lyssnar på dessa
              berörda länder i Latinamerika och för fram deras krav och deras
              synpunkter, och de har haft tydliga synpunkter.
            </seg>
            <seg xml:id="i-fb6f7ad4b2374beb-0">
              Människor från fackföreningsrörelsen som jag har träffat säger:
              Varför stöder ni inte våra krav? Varför tar ni inte detta tillfälle
              i akt att tvinga våra regeringar att ratificera ILO:s åtta kärnkonventioner?
            </seg>
            <seg xml:id="i-db3fd57cb73d07a0-0">
              Från till exempel colombianerna hör jag: Varför använder ni inte
              detta tillfälle för att sätta press på vår regering att den ska
              respektera de fackliga rättigheterna och sluta mörda fackligt
              aktiva i vårt land?
            </seg>
            <seg xml:id="i-ae7a2ac4f30cde1b-0">
              Det är en sådan konkret möjlighet. Det är klart att det finns
              möjligheter och alternativ till dessa handelsavtal. GSP Plus-alternativet
              är ett sådant exempel som lyfts fram från många av dessa länder.
            </seg>
            <seg xml:id="i-c92cfaaff9ce4cdd-0">
              Jag vill ställa en sista fråga till även om jag vet att listan
              över frågor börjar bli lång för statsrådet.
            </seg>
            <seg xml:id="i-761f3c373ef8536d-0">
              Jag förstår att statsrådet också har träffat representanter för
              organisationer i Latinamerika och hört deras kritik. Frågan är:
              Varför väljer statsrådet att inte lyssna på dessa människor? Vad
              är det som latinamerikanerna själva inte begriper? Varför är man
              så kritisk mot dessa avtal om de nu skulle gynna en demokratisk
              utveckling i deras länder?
            </seg>
          </u>
          <note type="speaker" xml:id="i-8525ce6aef8e095c-0">
            Anf. 126 Statsrådet EWA BJÖRLING (m):
          </note>
          <u xml:id="i-547d28eeb19657dd-57" who="unknown">
            <seg xml:id="i-99809f4a031392a3-0">
              Herr talman! Vi ser nu för första gången att andelen investeringar
              i värde sett är större än biståndet till Afrika. Det tycker jag
              är oerhört glädjande. Många afrikanska länder säger: Ser ni nu
              hur attraktiva vi är? Ser svenska företag hur viktigt det är för
              våra länder att man kommer och gör investeringar och handlar med
              oss i stället för att bedriva bistånd att gå från aid to trade?
            </seg>
            <seg xml:id="i-4bd8ccbc6612e92c-0">
              Det är också en viktig del som är kopplad till denna typ av avtal
              där vi ser att det fortfarande behövs en bättre privat näringslivsutveckling.
              Vi ser att det behövs vidare kompetens i förhandlingar. Många
              är också väldigt oroliga för hur det går med regional integration.
              Jag drog den parallellen eftersom jag nyligen har träffat många
              afrikanska ambassadörer och har det väldigt aktuellt på bordet.
            </seg>
            <seg xml:id="i-0ed349af7df5ab54-0">
              Om vi börjar där ser vi att det är väldigt viktigt att vi också
              inkluderar det som kallas Singaporefrågor, det vill säga investeringsskyddsavtal
              och så vidare. Ska vi ha riktiga avtal kan det nämligen inte bara
              handla om handel, utan det måste också vara hela ramverket runt
              omkring för att det ska bli en helhet och för att det ska bli
              en riktig egen utveckling.
            </seg>
            <seg xml:id="i-85bb50ab66e5e899-0">
              Jag är övertygad om att denna oro för regional integration också
              är en fråga som kan lösas inom ramen för ett brett och stort avtal
              därför att det stimulerar till både regional integration och handel
              utanför den regionen, i detta fall Andinska gemenskapen.
            </seg>
            <seg xml:id="i-6d3429fc6ba8b160-0">
              Men jag har väldigt svårt att förstå frivilligorganisationer
              och fackliga organisationer som hela tiden bara talar om att detta
              inte är bra för ditt land, detta ska du inte lyssna på, och detta
              avtal ska du inte skriva på därför att då kommer det inte att
              gå bra för er och då kommer ni att fortsätta leva i fattigdom.
            </seg>
            <seg xml:id="i-993f0a1f3f38cad5-0">
              Jag skulle önska att man kunde agera på ett mycket mer konstruktivt
              sätt, och det är precis det som de afrikanska länderna också efterfrågar
              i stället. De säger: Hjälp oss! Men vad är det som vi behöver
              ha in i denna förhandling för att det ska bli ett bra avtal för
              båda parter?
            </seg>
            <seg xml:id="i-cc92a19902fd2aec-0">
              Det är någonting som jag tror att man kan bli väldigt mycket
              bättre på.
            </seg>
            <seg xml:id="i-5ed421c18d3f6398-0">
              När det gäller arbetstagarnas rättigheter och de fackliga organisationerna
              är detta en väldigt viktig fråga för både Sverige och EU. Det
              är bland annat därför som vi hårt driver frågan om CSR, Corporate
              Social Responsibility, därför att vi vet att svenska företag är
              bra på detta. Det är någonting som man går i bräschen för. En
              viktig del där är arbetstagarnas rättigheter, mänskliga rättigheter,
              miljöfrågor och antikorruption.
            </seg>
            <seg xml:id="i-eed385e112f699f2-0">
              Redan 2005 antogs de andinska och de centralamerikanska länderna
              i EU:s förordning om allmänna preferenser för u-länder, GSP Plus.
              Det syftar till att ge extra förmånliga handelsvillkor till utvecklingsländer
              som ratificerat och implementerat FN:s och ILO:s centrala konventioner
              om mänskliga rättigheter.
            </seg>
            <seg xml:id="i-5d142d13cc860a6b-0">
              Sverige har arbetat aktivt för att ILO:s grundläggande arbetsrättsliga
              konventioner kommer med som en del i GSP Plus. Sverige anser också
              att länder ska tillämpa ILO:s grundläggande konventioner och föredrar
              att länderna uppmuntras att göra framsteg snarare än att använda
              detta som bestraffningar.
            </seg>
          </u>
          <note type="speaker" xml:id="i-4aa87771c085c8f3-0">
            Anf. 127 HANS LINDE (v):
          </note>
          <u who="hans_linde_f4736f" xml:id="i-535adf2883c4a0f4-2">
            <seg xml:id="i-731a706f30c4162f-0">
              Herr talman! Jag får inledningsvis säga att jag tycker att det
              är ganska magstarkt att statsrådet står här och kritiserar frivilligorganisationerna
              och deras syn på dessa avtal. Att de har en stor oro är inte svårt
              att förstå när människorna i bondeorganisationerna i Latinamerika
              känner att deras möjligheter att försörja sig och sina barn är
              hotad och när fackliga organisationer i Colombia ser hur deras
              systrar och bröder som är fackligt aktiva mördas dagligen. De
              uttrycker en stark oro och vill förändra och använda dessa avtal
              till en positiv förändring. Att statsrådet kallar detta för att
              inte vara konstruktiv tycker jag är lite magstarkt. Man lyfter
              från frivilligorganisationerna både i Sverige och i Latinamerika
              fram en lång rad krav på hur man skulle kunna förändra dessa avtal.
            </seg>
            <seg xml:id="i-8f91297139092cf5-0">
              Man säger: Stryk Singaporefrågorna! Det är ett krav som vi vet
              att även andra europeiska länder faktiskt stöder.
            </seg>
            <seg xml:id="i-766cf86e1d15541b-0">
              Man säger: Villkora dessa avtal med ILO:s åtta kärnkonventioner
              så att man tvingar länderna att underteckna dessa konventioner!
            </seg>
            <seg xml:id="i-fb085126add6c71a-0">
              Man säger även: Lyft in FN:s deklaration om ursprungsbefolkningars
              rättigheter, och tillgodose och respektera de saker som lyfts
              fram i denna viktiga deklaration!
            </seg>
            <seg xml:id="i-58ee8bdf607d82cd-0">
              Statsrådet talar också om regional integration och vikten av
              det. Det klingar ganska falskt med tanke på den strategi som man
              har haft just mot Andinska gemenskapen där man valt att utestänga
              först två och därefter ett av de länderna där man har haft en
              regional integration som har pågått i 40 år. Man har försökt bygga
              ett ökat regionalt samarbete och ett ökat regionalt handelsmönster.
              Men från EU:s sida väljer man nu att dela upp länderna, att splittra
              dem, och förhandla med bland annat Colombia och Peru men lämna
              Bolivia vid sidan om. Det är inte ett sätt från EU:s sida att
              promota eller stödja regional integration.
            </seg>
            <seg xml:id="i-8d4be29d640be4ab-0">
              När jag lyssnar på Ewa Björling när hon talar om handelsfrågor
              får jag lite av en déjà vu-upplevelse från min egen tid då jag
              läste grundkursen i nationalekonomi vid Göteborgs universitet.
              Det är en oerhört förenklad och nyliberal bild av världen där
              man beskriver att handel per automatik ger välstånd och att investeringar
              alltid är av godo. Men verkligheten ser inte ut så.
            </seg>
            <seg xml:id="i-ee0b7624def5401f-0">
              Min uppmaning till statsrådet i slutet av denna diskussion är
              att hon ska lyssna till organisationerna i syd och ta deras oro
              på allvar.
            </seg>
          </u>
          <note type="speaker" xml:id="i-94de6f9cd7a56ad6-0">
            Anf. 128 Statsrådet EWA BJÖRLING (m):
          </note>
          <u xml:id="i-eef1734c21035b08-5" next="cont" who="unknown">
            <seg xml:id="i-9103b7a5506b3dd0-0">
              Herr talman! Jag lyssnar absolut. Sedan är det inte alltid så
              att vi kommer fram till exakt samma åsikt, vilket är väldigt naturligt
              därför att det också handlar om att lyssna på väldigt många olika
              parter.
            </seg>
            <seg xml:id="i-c57a47b8f5db090d-0">
              Hans Linde vet väldigt väl att vi inte har valt att utestänga
              två länder. Det är inte alls det som det är fråga om. Det handlar
              om att två länder själva inte vill förhandla. Det är fortfarande
              så att det är en frivillighet.
            </seg>
            <seg xml:id="i-665d10ee5cef4f9a-0">
              Verkligheten har tydligt bevisat hur handel är bra, inte minst
              för Sverige som för ganska kort tid sedan var ett fattigt land
              och numera är ett väldigt rikt land som har utvecklats genom handel,
              genom öppenhet, genom frihandel och genom att vi är ett av de
              mest utåtriktade länderna i världen. Vår bnp består faktiskt till
              53 procent av handel export och import.
            </seg>
            <seg xml:id="i-1682f9c7d00191e3-0">
              Där håller jag alltså inte med Hans Linde alls. Men samtidigt
              är det naturligtvis viktigt, precis som jag sade inledningsvis,
              att handel är en del i detta. Det finns fler delar som vi absolut
              förhandlar om, och handeln är ett väldigt viktigt verktyg för
              utveckling i ett land. Men det finns naturligtvis fler andra olika
              delar som också är viktiga för utveckling, för ekonomisk utveckling
              och för att människor ska kunna leva på sin egen lön. Kunskap
              och utbildning är ett annat väldigt viktigt område. Ytterligare
              ett viktigt område är att både män och kvinnor får komma till
              tals och att det också finns lika rättigheter för kvinnor och
              män i denna typ av länder.
            </seg>
            <seg xml:id="i-836bc245327f9689-0">
              Jag vill bara avslutningsvis väldigt kort också säga att vi förhoppningsvis
              kommer att kunna komma ett bra steg vidare i de här förhandlingarna
              under vårt svenska ordförandeskap. Det ser ut som om vi ska kunna
              ha ett förhandlingsavslut under vår period som ordförande, och
              det är någonting som jag är väldigt glad för.
            </seg>
          </u>
          <note xml:id="i-a7faa3b6c83d7c31-15">
            Överläggningen var härmed avslutad.
          </note>
          <note xml:id="i-edee1568a310b1ec-0">
            20 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-780566899ba6ea20-0">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u prev="cont" who="unknown" xml:id="i-d475564883b32b70-5">
            <seg xml:id="i-20f430dab8415305-0">
              KOM(2009)149
            </seg>
            <seg xml:id="i-6254cdfafe4f267b-0">
              Rossana Dinamarca
            </seg>
          </u>
          <note xml:id="i-dec7d99d5adbc6be-0">
            KOM(2009)29
          </note>
          <note xml:id="i-0d33045329eaf9f0-0">
            KOM(2009)162
          </note>
          <note xml:id="i-c701f6651544c98b-0">
            KOM(2009)66, KOM(2009)67
          </note>
          <note xml:id="i-15de61e18223d565-0">
            21 § Hänvisning av ärenden till utskott och beslut om förlängd
            motionstid
          </note>
          <note xml:id="i-a6651a8c1b376385-0">
            Föredrogs och hänvisades
          </note>
          <note xml:id="i-03d932dc4e287522-0">
            Kammaren biföll talmannens förslag att motionstiden för prop.
            2008/09:211 skulle förlängas till onsdagen den 17 juni .
          </note>
          <note xml:id="i-9ebc96e6891af957-0">
            22 § Anmälan och hänvisning av ärende till utskott
          </note>
          <note xml:id="i-8b4f71bee20322b0-0">
            Anmäldes
          </note>
          <note xml:id="i-d09a638cab7e70ef-0">
            Kammaren biföll talmannens förslag att ovanstående EU-dokument
            omedelbart skulle hänvisas till justitieutskottet.
          </note>
          <note xml:id="i-7d9ae9f5ae2f9898-0">
            23 § Bordläggning och beslut om ändring av motionstider
          </note>
          <note xml:id="i-ca57fcca727d3b76-0">
            Anmäldes och bordlades
          </note>
          <note xml:id="i-3c04a67dcb2aa8d4-0">
            Kammaren biföll regeringens förslag att motionstiden för prop.
            2008/09:212 skulle förkortas till måndagen den 8 juni .
          </note>
          <note xml:id="i-01fc0e41461d7b8f-0">
            Kammaren biföll talmannens förslag att motionstiden för skr.
            2008/09:130 skulle förlängas till onsdagen den 17 juni .
          </note>
          <note xml:id="i-e766c582088161d7-0">
            24 § Anmälan om frågor för skriftliga svar
          </note>
          <note xml:id="i-acda547a933a7a2b-0">
            Anmäldes att följande frågor för skriftliga svar framställts
          </note>
          <note xml:id="i-f6b82ee1328ef5a6-0">
            den 27 maj
          </note>
          <note xml:id="i-927287eb5f4df476-0">
            Ameer Sachet
          </note>
          <note xml:id="i-a0d116019f91c9dd-0">
            Tina Ehn
          </note>
          <note xml:id="i-e25de99bbd003533-0">
            Peter Rådberg
          </note>
          <note xml:id="i-f9e6164080571926-0">
            Lennart Sacrédeus
          </note>
          <note xml:id="i-b078a9dad6f33ad6-0">
            Egon Frid
          </note>
          <note xml:id="i-f5baf78433fd753c-0">
            Marie Nordén
          </note>
          <note xml:id="i-1dcdb10cba72f844-0">
            Carina Hägg
          </note>
          <note xml:id="i-1dcdb10cba72f844-1">
            Carina Hägg
          </note>
          <note xml:id="i-be311f79e79e92f9-0">
            Hans Backman
          </note>
          <note xml:id="i-a0ba0a41e5d2d6cc-0">
            Lena Olsson
          </note>
          <note xml:id="i-23b477654abc6b01-0">
            den 28 maj
          </note>
          <note xml:id="i-f9e6164080571926-1">
            Lennart Sacrédeus
          </note>
          <note xml:id="i-4bdd7e54e15c4fec-0">
            Birgitta Eriksson
          </note>
          <note xml:id="i-4bdd7e54e15c4fec-1">
            Birgitta Eriksson
          </note>
          <note xml:id="i-4bdd7e54e15c4fec-2">
            Birgitta Eriksson
          </note>
          <note xml:id="i-d954b87434938020-0">
            Lars Johansson
          </note>
          <note xml:id="i-3cb5cbbe0f6d1299-0">
            den 29 maj
          </note>
          <note xml:id="i-acbc90a4e64f7cd6-0">
            Désirée Liljevall
          </note>
          <note xml:id="i-be4ffc7eff2a1457-0">
            den 1 juni
          </note>
          <note xml:id="i-927287eb5f4df476-1">
            Ameer Sachet
          </note>
          <note xml:id="i-927287eb5f4df476-2">
            Ameer Sachet
          </note>
          <note xml:id="i-927287eb5f4df476-3">
            Ameer Sachet
          </note>
          <note xml:id="i-b53b38a6cb2198ae-0">
            Per Åsling
          </note>
          <note xml:id="i-12214e7920fc7c89-0">
            Lennart Axelsson
          </note>
          <note xml:id="i-764d1d7ca91b2674-0">
            Frågorna redovisas i bilaga som fogats till riksdagens snabbprotokoll
            tisdagen den 9 juni.
          </note>
          <note xml:id="i-56a16b4d2b5f3f1a-0">
            25 § Anmälan om skriftliga svar på frågor
          </note>
          <note xml:id="i-f903f0caa2619d4e-0">
            Anmäldes att skriftliga svar på följande frågor inkommit
          </note>
          <note xml:id="i-f6b82ee1328ef5a6-1">
            den 27 maj
          </note>
          <note xml:id="i-acbc90a4e64f7cd6-1">
            Désirée Liljevall
          </note>
          <note xml:id="i-0c5e83cc6ad7978d-0">
            Göran Persson
          </note>
          <note xml:id="i-acbc90a4e64f7cd6-2">
            Désirée Liljevall
          </note>
          <note xml:id="i-6f0e1471f3aa20e8-0">
            Christer Engelhardt
          </note>
          <note xml:id="i-e0e41fd2ecc02a6a-0">
            Agneta Berliner
          </note>
          <note xml:id="i-0c5e83cc6ad7978d-1">
            Göran Persson
          </note>
          <note xml:id="i-12214e7920fc7c89-1">
            Lennart Axelsson
          </note>
          <note xml:id="i-ed453c30c5a7bd92-0">
            Elina Linna
          </note>
          <note xml:id="i-ed453c30c5a7bd92-1">
            Elina Linna
          </note>
          <note xml:id="i-6f0e1471f3aa20e8-1">
            Christer Engelhardt
          </note>
          <note xml:id="i-23b477654abc6b01-1">
            den 28 maj
          </note>
          <note xml:id="i-69bf44e9a36c90c3-0">
            Bodil Ceballos
          </note>
          <note xml:id="i-3cb5cbbe0f6d1299-1">
            den 29 maj
          </note>
          <note xml:id="i-f75f983fffc3e151-0">
            Johan Linander
          </note>
          <note xml:id="i-df19b5c1237379be-0">
            Mikael Oscarsson
          </note>
          <note xml:id="i-be4ffc7eff2a1457-1">
            den 1 juni
          </note>
          <note xml:id="i-1dcdb10cba72f844-2">
            Carina Hägg
          </note>
          <note xml:id="i-9361290893e3b504-0">
            Amineh Kakabaveh
          </note>
          <note xml:id="i-340f6c166374865b-0">
            Olle Thorell
          </note>
          <note xml:id="i-b0672275683681bc-0">
            Svaren redovisas i bilaga som fogats till riksdagens snabbprotokoll
            tisdagen den 9 juni.
          </note>
          <note xml:id="i-f049ffd1cde09fc8-0">
            26 § Kammaren åtskildes kl. 19.41.
          </note>
          <note xml:id="i-109b7b40c4ff6029-0">
            Förhandlingarna leddes
          </note>
          <note xml:id="i-1230107b9cc70abe-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
