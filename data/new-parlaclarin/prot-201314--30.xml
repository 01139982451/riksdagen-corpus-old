<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--30</head>
          <docDate when="2013-01-01">2013-01-01</docDate>
        </div>
      </front>
      <body>
        <div>
          <note xml:id="i-1bda5bc488f371e1-0">
            ﻿
          </note>
          <note xml:id="i-eae73e5ac720948d-0">
            Riksdagens protokoll
          </note>
          <note xml:id="i-32bec520af2de7bd-0">
            2013/14:30
          </note>
          <note xml:id="i-bd479c1268eb165e-0">
            Tisdagen den 19 november
          </note>
          <note xml:id="i-0f90db82755fa282-0">
            Kl. 13:00 - 16:03
          </note>
          <note xml:id="i-ae219811dc8d80e4-0">
            1 § Justering av protokoll
          </note>
          <note xml:id="i-e7b846cd8d300709-0">
            Protokollet för den 13 november justerades.
          </note>
          <note xml:id="i-f3926f9cc1ab40e5-0">
            2 § Meddelande om frågestund
          </note>
          <note xml:id="i-eeb52221c009418c-0">
            Tredje vice talmannen meddelade att vid frågestunden torsdagen
            den 21 november kl. 14.00 skulle följande statsråd närvara:
          </note>
          <note xml:id="i-add891561354bb01-0">
            Näringsminister Annie Lööf (C), justitieminister Beatrice Ask
            (M), kultur- och idrottsminister Lena Adelsohn Liljeroth (M),
            statsrådet Stefan Attefall (KD) och försvarsminister Karin Enström
            (M).
          </note>
          <note xml:id="i-cd01abcbc213ffa5-0">
            3 § Anmälan om subsidiaritetsprövning
          </note>
          <note xml:id="i-1124ff81552f7bc2-0">
            Tredje vice talmannen anmälde att utdrag ur prot. 2013/14:7 för
            tisdagen den 5 november i ärende om subsidiaritetsprövning av
            EU-förslag hade kommit in från finansutskottet.
          </note>
          <note xml:id="i-40ff6dda192d654b-0">
            4 § Ärenden för förnyad bordläggning
          </note>
          <note xml:id="i-f4d5d9d2ae6b7860-0">
            Följande dokument bordlades för andra gången:
          </note>
          <note xml:id="i-0bff24b940a0f597-0">
            5 § Svar på interpellationerna 2013/14:87, 88, 89, 90, 91 och
            96 om antalet studieplatser på Högskolan i Jönköping, Mittuniversitetet,
            Högskolan i Gävle, Linnéuniversitetet, Högskolan i Skövde och
            Karlstads universitet
          </note>
          <note type="speaker" xml:id="i-b4d0de69456ee468-0">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-d2f13a358a59115a-0">
            <seg xml:id="i-b4104eac684b5cb3-0">
              Herr talman! Peter Persson har frågat mig om jag avser att vidta
              några åtgärder för att öka antalet studieplatser vid Högskolan
              i Jönköping. Jasenko Omanovic har frågat mig om jag avser att
              vidta några åtgärder för att öka antalet studieplatser vid Mittuniversitetet.
              Åsa Lindestam har frågat mig om jag avser att vidta några åtgärder
              för att öka antalet studieplatser vid Högskolan i Gävle. Krister
              Örnfjäder har samma fråga vad avser Linnéuniversitetet, och Monica
              Green har samma fråga vad avser Högskolan i Skövde.
            </seg>
            <seg xml:id="i-c734db893ed3aa02-0">
              Gunilla Svantorp har frågat mig om jag tänker verka för att ändra
              regeringens beslut om att minska antalet platser vid Karlstads
              universitet. Vidare har Gunilla Svantorp frågat mig om jag tänker
              verka för att regeringen genom olika åtgärder sätter fokus och
              ger resurser för att lyckas med den breddade rekryteringen med
              anledning av den arbetslöshet och det utbildningsbehov som råder.
            </seg>
            <seg xml:id="i-e90743ee82e47a70-0">
              Jag besvarar interpellationerna i ett sammanhang, herr talman.
            </seg>
            <seg xml:id="i-d24d27e24b1396c6-0">
              Antalet helårsstudenter vid de svenska lärosätena har de senaste
              åren varit fler än någonsin. År 2010 var en rekordnotering i antalet
              helårsstudenter, och utbildningsvolymen ligger kvar på en historiskt
              sett hög nivå. Mellan 2006 och 2012 ökade antalet helårsstudenter
              i landet med 27 500.
            </seg>
            <seg xml:id="i-da5a641bc5439d92-0">
              En prognos som har gjorts inom Regeringskansliet visar att förändringarna
              i årskullarnas storlek innebär att de årskullar som nu och under
              de kommande åren slutför gymnasieskolan har förutsättning att
              påbörja en eftergymnasial utbildning i betydligt större utsträckning
              än någonsin förut – detta givet dagens studiemönster och resurser
              för eftergymnasial utbildning samt oförändrad andel högskolenybörjare
              som är inresande studenter.
            </seg>
            <seg xml:id="i-1cca0d815e0c95e5-0">
              Prognosen för dem som nu lämnar gymnasieskolan är att 53 procent
              beräknas kunna få en plats i eftergymnasial utbildning före 34
              års ålder. Prognosen för dem som slutar gymnasieskolan om sju
              år, 2020, är att 63 procent kan komma att få plats att påbörja
              utbildning inom universitet, högskola eller yrkeshögskola innan
              de fyllt 34 år. Det skulle vara en nivå som Sverige aldrig förr
              har nått upp till.
            </seg>
            <seg xml:id="i-ee7da6c2ba49157f-0">
              Herr talman! Sverige utfärdar färre examensbevis i högre utbildning
              än många andra länder. Interpellanterna beskriver detta som att
              utbildningsnivån i vårt land är lägre än i andra länder, vilket
              är en felaktig slutsats. Utfärdade examensbevis och genomförd
              utbildning är inte samma sak. I Sverige måste studenten ansöka
              om examensbevis efter avslutade studier, vilket en mycket hög
              andel av studenterna avstår från. Detta mönster har varit detsamma
              oavsett regering.
            </seg>
            <seg xml:id="i-b407e95b908898fb-0">
              Mot denna bakgrund, herr talman, är regeringens slutsats att
              nuvarande nivå och inriktning när det gäller högre utbildning
              är väl avvägd.
            </seg>
            <seg xml:id="i-bfeded0fc9f25e2e-0">
              När det gäller Gunilla Svantorps andra fråga ska universitet
              och högskolor aktivt främja och bredda rekryteringen till högskolan
              enligt högskolelagen. Varje lärosäte ska därmed kontinuerligt
              arbeta med denna fråga och årligen redovisa detta för regeringen.
            </seg>
            <seg xml:id="i-195ea1a2e0a0501b-0">
              Det är viktigt att påpeka att den sociala snedrekryteringen vid
              valet till högskolan i stor utsträckning beror på skillnader i
              prestationer i grundskolan och gymnasieskolan, samt i viss utsträckning
              på skillnader i val av gymnasieprogram. De reformer som regeringen
              genomför för att förbättra kvaliteten och höja kunskapsresultaten
              i grundskolan och gymnasieskolan har därför största betydelse
              också för att bredda rekryteringen till högskolan.
            </seg>
          </u>
          <note xml:id="i-b8a7693093a2624a-0">
            Då Krister Örnfjäder, som framställt en av interpellationerna,
            anmält att han var förhindrad att närvara vid sammanträdet medgav
            tredje vice talmannen att Désirée Liljevall i stället fick delta
            i överläggningen.
          </note>
          <note type="speaker" xml:id="i-7b63167265b44667-0">
            Anf. 2 PETER PERSSON (S):
          </note>
          <u who="peter_persson_b021b6" xml:id="i-6ec857d290873a9f-0">
            <seg xml:id="i-d5064aece18ca89f-0">
              Herr talman! Jag tackar utbildningsministern för svaret.
            </seg>
            <seg xml:id="i-629cbec714b3106d-0">
              Jag lever och verkar i Jönköpings län. Det är ett län med en
              stark industriell tradition. Klurighet, samarbete och ett gemensamt
              framtidsengagemang har gjort att länet har kunnat skapa och utveckla
              betydande industrier. Tändstickor, spisar, däck, papper och motorsågar
              är några av de produkter som har funnits historiskt, och fortfarande
              finns.
            </seg>
            <seg xml:id="i-58c893f0f882f724-0">
              I ett starkt industrilän finns dock också en stor medvetenhet
              om att gamla strukturer inte kommer att vara giltiga för all framtid.
              För varje år och årtionde som lagrats i vår industriella historia
              har insikten ökat om att det mekaniserade arbetet får mindre värde.
              Det handlar alltmer om teknikinnehåll, komplexa produkter, design
              – ja, utveckling på en rad områden. Jag tillhör dem som tror att
              industrin också i framtiden kommer att vara mycket betydelsefull
              när det gäller att skapa värden som försörjer och tillgodoser
              många andra behov vi har. Främst gäller det kanske välfärd.
            </seg>
            <seg xml:id="i-42f159ebd1571334-0">
              När jag studerar mitt läns förhållande vad gäller andel forskning
              och utveckling i landet ser jag att vi är grovt missgynnade. Låt
              mig bara nämna att statlig forskningsresurs per invånare är 284
              kronor. Rikssnittet är 1 645. Det här gäller också den högre utbildningen.
              Högskolan i Jönköping har under perioden 2011–2013 fått en reducering
              med 1 304 platser. Det är 15 procent, samtidigt som söktrycket
              är högre än någonsin. Det handlar om att andelen högskoleplatser
              per tusen ungdomar i landet har minskat från år till år. När vi
              senast hade en socialdemokratisk regering hade vi 431 högskoleplatser
              per tusen ungdomar. I dag är det 377 i åldern 19–24 år.
            </seg>
            <seg xml:id="i-8a4eb134f84df845-0">
              Det finns bland ungdomsgrupperna en hunger för högre utbildning.
              Det finns stora behov, inte minst när det gäller den industriella
              utveckling jag beskriver i Jönköpings län. Då väljer regeringen
              att sänka skatter, sänka restaurangmomsen och att sänka arbetsgivaravgiften
              för de unga.
            </seg>
            <seg xml:id="i-20e69c7c74be6e14-0">
              Tror du, utbildningsministern, att detta är åtgärder som i grunden
              gör vårt land starkare än om vi skulle ha satsat på högskola i
              hela landet med den tyngd som vi säger att den ska ha?
            </seg>
          </u>
          <note type="speaker" xml:id="i-b34149a3636aea5f-0">
            Anf. 3 JASENKO OMANOVIC (S):
          </note>
          <u who="unknown" xml:id="i-d2f13a358a59115a-1">
            <seg xml:id="i-cd20fa823eb84cbe-0">
              Herr talman! Ministern säger i sitt svar att vi aldrig har haft
              fler högskolestuderande än i dag. Förmodligen minskar antalet
              platser på universiteten därför att de inte behövs. Om det aldrig
              funnits så många människor i Sveriges historia som kan läsa som
              i dag skulle man kunna säga: Okej, då kan vi sluta utbilda folk
              i att läsa, för det är så många som kan det. Det är förstås helt
              fel politik.
            </seg>
            <seg xml:id="i-56f2bb3ea58c44ae-0">
              Herr talman! Jag har tidigare haft en debatt med utbildningsministern
              just när det gäller Mittuniversitetet, vars universitetsstyrelse
              utbildningsministern med sin politik tvingade att lägga ned campus
              i Härnösand.
            </seg>
            <seg xml:id="i-bb1a445d987377e0-0">
              Vi kan se vad som händer. Samtidigt som ministern poängterar
              att det är så många som går högre utbildning i dag säger han att
              det finns brister i grund- och gymnasieskolor så att elever inte
              får tillräckligt mycket kunskaper för att kunna hänga med längre
              fram.
            </seg>
            <seg xml:id="i-d8c8d802df2bbe4a-0">
              Jag, precis som Peter Persson, kommer från ett industrilän, Västernorrland,
              där vi har basindustri. Ett av företagen där, SCA, samarbetar
              med universitetet när det gäller forskning. För att beskriva vad
              det är för företag kan man säga, med tanke på kvällens fotbollsmatch,
              att det är ett företag som är basindustrins FC Barcelona – ett
              företag som är väldigt framgångsrikt.
            </seg>
            <seg xml:id="i-0f8451b7e9fa0255-0">
              Först och främst är samarbete inget kriterium när det gäller
              att få forskningspengar. Sedan är det så att alla tjänsteföretag
              runt omkring som servar en så stor basindustri – jag nämner nu
              bara ett företag av alla som vi har – behöver kompetent arbetskraft.
            </seg>
            <seg xml:id="i-09a2a269ff17b524-0">
              Nu tvingas Mittuniversitetet, förutom att lägga ned ett campus,
              att minska antalet platser på basåret. Basåret möjliggör att vi
              får fler ingenjörer och minskar tröskeln för ungdomar som inte
              har kunnat få tillräckliga betyg i skolan för att kunna söka sig
              till en ingenjörsutbildning. Där har regeringen beslutat att minska
              antalet platser, för regeringen tycker inte att det är nödvändigt
              att ha sådana platser. Det tycker jag är skrämmande när var femte
              rekrytering i Sverige i dag misslyckas på grund av att vi inte
              har tillräckligt bra arbetskraft.
            </seg>
            <seg xml:id="i-eeff14abfb449152-0">
              Den investering som vi gör i utbildning handlar inte om att mäta
              hur många som kan studera i dag och deras förmåga. Den investering
              som vi behöver är för framtiden, Jan Björklund, för det behov
              våra företag kommer att ha och för vår konkurrenskraft framöver.
              Därför behöver man, nu när Västernorrland har bland den högsta
              ungdomsarbetslösheten, på Mittuniversitet i Västernorrland och
              Jämtland ett större antal platser än vad man har i dag för att
              kunna möta företagens behov.
            </seg>
          </u>
          <note type="speaker" xml:id="i-464338a09c05f323-0">
            Anf. 4 ÅSA LINDESTAM (S):
          </note>
          <u who="asa_lindestam_726066" xml:id="i-bd5bb849b6701f73-0">
            <seg xml:id="i-ec69bbe06e34a622-0">
              Herr talman! Jag tackar ministern för svaret och för möjligheten
              att få debattera de här för oss så oerhört viktiga frågorna.
            </seg>
            <seg xml:id="i-5800434c8e192ffd-0">
              Jag skulle vilja ta min utgångspunkt i en kamrat som jag har
              som är ungefär tio år yngre än jag. Hon gled efter nian in med
              inte direkt fullständiga betyg på LM Ericsson i Söderhamn. Hon
              fick ett bra och välbetalt jobb och jobbade där ett bra tag. Företaget
              blev sedan Emerson och försvann sedermera till Polen. Där stod
              hon utan utbildning, och i Söderhamn. Hon hade då möjligheten
              att läsa in först grundskolan och sedan gymnasiet. Vid Högskolan
              i Gävle läste hon sedan också in högre utbildning. Hon tog kandidaten
              och hon tog magistern, och numera jobbar hon som doktorand i Söderhamn.
              Den här möjligheten är fantastisk. Vi hör inte bara om henne,
              utan vi har flera i Söderhamn som har möjligheten att läsa vidare.
            </seg>
            <seg xml:id="i-a0b76b19944460c2-0">
              Gävleborg är det län som har den högsta arbetslösheten. Vi har
              mist enormt många jobb den senaste tiden. Jag kan börja med att
              berätta om Norrsundet, där 300 fick gå hem. Jag skulle kunna berätta
              om Läkerol i Gävle, där 150 fick gå hem, eller Ericsson i Gävle,
              där drygt 1 100 fick gå hem, och nu Teleperformance i Söderhamn,
              där 100 ungdomar är varslade.
            </seg>
            <seg xml:id="i-a8ab20a2b48e0614-0">
              Vi har dessutom den lägsta utbildningsnivån i landet. Det är
              fler än någonsin som söker till studieplatser i vårt län för att
              få en annan framtid än vad de står inför just nu.
            </seg>
            <seg xml:id="i-d5f04ac3d9968404-0">
              Utbildningsplatserna i Gävleborg har minskat under lång tid.
              Jag har tillsammans med rektorn suttit och lyssnat till hela högskolestyrelsen,
              och vi har fått plocka bort program, från början kanske inte hela
              program utan mer enstaka kurser. Men när vi senast möttes fick
              jag höra att det är 19 program som ska bort i Gävleborg. Det är
              760 platser. Det är som att slå in spiken i kistan. Vi har bara
              50 program i dagsläget. Av 50 program ska vi ta bort 19.
            </seg>
            <seg xml:id="i-b3b637cef8df9087-0">
              Hos oss är det inte bara ungdomarna från gymnasiet som läser.
              Hos oss är de flesta studenter över 25 år, och var femte student
              är över 35 år. Det beror på sådant i vårt län som kanske inte
              är som i andra län, men de som redan har varit uppe i talarstolen
              vet verkligen vad jag talar om. När man tror att man har ett arbete
              för livet och det visar sig att arbetet försvinner av olika orsaker,
              då måste vi ha möjlighet att ge våra länsinvånare en högre utbildning,
              för det ger dem också möjligheten att stanna kvar hos oss. Eller
              ska vi överbefolka de fyra universitetsstäderna som inte ens har
              bostäder? Det har nämligen vi. Vi har bostadsgaranti också.
            </seg>
            <seg xml:id="i-d94fb8e753826643-0">
              Vi behöver de här utbildningarna mer än någonsin. Vi behöver
              ha utbildade människor för att kunna besätta tjänster i våra företag,
              vår industri, vårt näringsliv och våra kommuner och landsting.
              Ta inte bort de här programmen från Gävleborg, utan låt oss ha
              dem kvar! Helst skulle vi också vilja ha ett ökat antal platser.
            </seg>
          </u>
          <note type="speaker" xml:id="i-9264b56fbdf747b3-0">
            Anf. 5 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-0121a1ac07dd7d3a-0">
            <seg xml:id="i-c4c3a2b7c5262fed-0">
              Herr talman! I den här debatten hör vi riksdagsledamöter från
              norr till söder ta till orda i frågan om regeringens neddragningar
              vid landets universitet och högskolor.
            </seg>
            <seg xml:id="i-21bce0f7d36e59a5-0">
              Jag är här i dag i stället för Krister Örnfjäder, som har förhinder
              att närvara i kammaren och tala för sin interpellation. Men jag
              är också här för att företräda mig själv i min roll som riksdagsledamot
              för Kalmar och Småland och för att företräda Socialdemokraterna.
            </seg>
            <seg xml:id="i-51890f0692adf086-0">
              Ofta får jag frågan vad som driver mig i min politiska gärning,
              vad det är jag går i gång på. Svaret är enkelt: Det här. Jag kan
              känna från djupet av mitt hjärta hur viktigt det är att alla,
              oavsett bakgrund, får samma chans att bygga sig ett bra liv, till
              exempel genom att studera vidare på högskola och universitet.
            </seg>
            <seg xml:id="i-8300df9f5f333d11-0">
              För den som kommer från ett akademiskt hem är det ofta helt naturligt
              att läsa vidare efter gymnasiet. För den vars föräldrar har kort
              utbildning är denna möjlighet inte lika naturlig, men lika viktig.
            </seg>
            <seg xml:id="i-50141207d06dd4df-0">
              Därför är det frustrerande att bevittna regeringens och utbildningsminister
              Björklunds val att slå undan benen på ett stort antal studieträngtande
              ungdomar. Sedan 2011 har regeringen dragit ned antalet helårsstudieplatser
              på högre utbildning med över 16 000.
            </seg>
            <seg xml:id="i-274705ce0b79ed90-0">
              Prognosen ser fortsatt dyster ut. Sedan 2010 har antalet studerande
              minskat varje år trots att fler än någonsin söker till högskolor
              och universitet.
            </seg>
            <seg xml:id="i-d782652caa65c35b-0">
              Min fråga till utbildningsminister Jan Björklund är: Vilka åtgärder
              avser ministern att vidta för att vända den negativa trenden och
              ge alla en chans?
            </seg>
          </u>
          <note type="speaker" xml:id="i-058108b9ce103b85-0">
            Anf. 6 MONICA GREEN (S):
          </note>
          <u who="monica_green_e58cbb" xml:id="i-8df55d8f324aeb30-0">
            <seg xml:id="i-59827251d5577b73-0">
              Herr talman! Vi socialdemokrater vill satsa på mer utbildning
              i hela landet för alla i alla åldrar så att man får chans att
              komma tillbaka om man har misslyckats tidigare i livet. Man ska
              få en chans till och sedan en chans till. Vi ska ha vuxenutbildning
              och möjlighet till högre utbildning i hela landet. Det ska vara
              kort väg och inte för höga trösklar om man vill studera. Man ska
              lätt kunna läsa vidare oavsett var man bor. Man ska inte behöva
              lämna hem och familj och flytta långt bort för att kunna studera
              vidare.
            </seg>
            <seg xml:id="i-69899a7f2d961011-0">
              Högskolan i Skövde är en av landets minsta, men jag tycker att
              den är en av landets bästa. Jag kan vara något jävig eftersom
              jag bor i Skövde. Jag vurmar för Högskolan i Skövde och vill att
              den ska fortsätta att utvecklas, göra bra ifrån sig, jobba med
              det omgivande samhället, samarbeta med näringslivet, jobba med
              den sociala snedrekryteringen och se till att begåvningsreserven
              som finns i de studieovana hemmen tas till vara.
            </seg>
            <seg xml:id="i-5e168fed8a32580c-0">
              Sverige är ett litet land, och vi måste vara på tårna för att
              överleva i den knivskarpa internationella konkurrensen.
            </seg>
            <seg xml:id="i-77660bbef346fbef-0">
              Vi är fler nu än vi var 2006. I dag är vi 9 ½ miljon, och vi
              måste se till att hela befolkningen har möjlighet att ta de nya
              jobb som växer fram i den knivskarpa konkurrensen världen över.
            </seg>
            <seg xml:id="i-d74853518a43eba6-0">
              Att i detta läge ha en nöjd utbildningsminister som talar om
              att sakernas tillstånd är gott, att vi aldrig haft det så bra
              och att han är nöjd med läget gör mig orolig. Utbildningsministern
              tycker att regeringen har fixat det bra och kan vara nöjd. Visserligen
              är söktrycket högt, men det får vi leva med. Vi borde ha en utbildningsminister
              med ambitioner att ge fler möjlighet att studera, men trots att
              vi har betydligt högre söktryck i dag sänker regeringen ambitionerna.
              Det är allvarligt.
            </seg>
            <seg xml:id="i-a5189789949a29ef-0">
              Högskolan i Skövde har tyvärr fått minska antalet platser med
              9 procent. Det kan tyckas lite, men hur ser trenden ut? Hur kommer
              det att bli framöver? Borde det inte vara tvärtom?
            </seg>
            <seg xml:id="i-42a990f38b8aaddf-0">
              Om Sverige vill klara sig i den knivskarpa internationella konkurrensen
              ska vi väl se till att befolkningen är välutbildad och att fler
              får chansen, inte färre.
            </seg>
            <seg xml:id="i-91ba2a22412c46ae-0">
              Jan Björklund säger att vi har fel, att de siffror vi har är
              fullständigt fel och att vi har hittat på alltihop. Han har egna
              siffror. Men de utredningar som vi har använt för att visa på
              det minskande antalet högskoleplatser är framtagna dels på Utbildningsdepartementet,
              dels på riksdagens utredningstjänst och baserar sig på de siffror
              som finns från lärosätena 2013. Dessa siffror är inte fel utan
              visar tydligt vart regeringen är på väg, nämligen mot lägre ambitioner
              för framtiden.
            </seg>
            <seg xml:id="i-128d385a306b1498-0">
              Jag vill att vi satsar mer, inte mindre. Jag är stolt över Högskolan
              i Skövde och vet att den kommer att klara sig bra. Jag skulle
              vilja att vi hade en utbildningsminister som var stolt över våra
              lärosäten och ville satsa mer på såväl mindre och mellanstora
              högskolor som stora högskolor och universitet.
            </seg>
            <seg xml:id="i-c3e639ccd463986d-0">
              Vi vill ha en bättre utbildningspolitik för framtiden.
            </seg>
          </u>
          <note type="speaker" xml:id="i-19fd5a903114aed4-0">
            Anf. 7 GUNILLA SVANTORP (S):
          </note>
          <u who="gunilla_svantorp_b91af7" xml:id="i-6dea7353fe869fad-0">
            <seg xml:id="i-e47f6f852b608a69-0">
              Herr talman! Även jag vill börja med att tacka för svaret. Det
              är dock ett svar som gör mig fundersam, för det andas en nöjdhet
              över läget i Sverige. Jag ställer mig då frågan om utbildningsministern
              har sett sig omkring i Sverige och lagt märke till det läge som
              är.
            </seg>
            <seg xml:id="i-53d6528a48cf55f0-0">
              Statistik i all ära, men vi har också en verklighet. Det är en
              verklighet som berättar om 420 000 arbetslösa som slussas runt
              i olika åtgärder som sällan leder till att de kommer vidare i
              livet. Det är en verklighet som talar om att långtidsarbetslösheten
              tredubblats sedan 2006 och där antalet ungdomar som ingen efterfrågar
              når rekordhöjder. Detta ser vi samtidigt som utbildningsministern
              står här i kammaren och är nöjd över statistiken över våra 19-åringar.
            </seg>
            <seg xml:id="i-e660af603b1ca1d8-0">
              Eftersom jag skrev en interpellation om Karlstads universitet
              och minskningen av utbildningsplatser där är det intressant att
              dra fram några fakta från verkligheten i Karlstad och diskutera
              här i talarstolen.
            </seg>
            <seg xml:id="i-4135673c4851f51f-0">
              Karlstads universitet är ett av de fyra nyaste universiteten
              och ingår i en samarbetsgrupp som kallar sig Fyrklövern. Fyrklövern
              omfattar sex län och har så många som 74 000 studenter sammanlagt.
              Det är fler studenter än det finns på något enskilt lärosäte.
            </seg>
            <seg xml:id="i-241b2b24c451388d-0">
              I Karlstad jobbar man mycket med forskning. Man har också ett
              unikt samarbete med det offentliga och näringslivet som jag vill
              lyfta fram eftersom det är en av de saker som Karlstad gör mycket
              bra. Man har ett femårigt samarbetsavtal med regionen i syfte
              att öka samarbetet mellan universitet och näringsliv och för att
              höja ledarskapet och utbildningssektorn i regionen.
            </seg>
            <seg xml:id="i-de6f91aacfd7bd54-0">
              Avsiktsförklaringen innebär att regionen går in med 50 miljoner
              kronor. Lika mycket går universitetet in med, och förhoppningen
              är att få lika mycket i externa medel.
            </seg>
            <seg xml:id="i-cdb72eb24df1fe8d-0">
              Samarbetet har redan lett till starka forskningsmiljöer som bedriver
              forskning som är viktig för Värmlands utveckling. Det har inneburit
              att ett antal professurer med koppling till näringslivet har inrättats.
              Vi har också en professur i skolutveckling.
            </seg>
            <seg xml:id="i-1abde10a0a2953be-0">
              Den här satsningen har gett eko ute i världen, och många är de
              tillfällen när Värmland har åkt Europa runt och fått berätta om
              sin gemensamma satsning. Vad tycker utbildningsministern om denna
              satsning?
            </seg>
            <seg xml:id="i-3f12f9241ccbf501-0">
              Karlstads universitet kommer under åren 2011–2017 att dra ned
              med 849 platser. Det påverkar självklart söktrycket för dem som
              har möjlighet att påbörja en högre utbildning. Detta sker samtidigt
              som lärosätet slår rekord i söktryck. Bara vid lärarutbildningarna,
              som är så viktiga och har en hög kvalitet i Karlstad, har antalet
              förstahandsutbildningar ökat med 20 procent jämfört med 2011.
              Sammanlagt har söktrycket till Karlstad ökat med 18 procent. Det
              är 17 700 som vill studera i Karlstad, men alla får inte studera
              där eftersom ministern drar ned på antalet platser.
            </seg>
            <seg xml:id="i-6fedd30f1fc6cd1a-0">
              Är utbildningsministern nöjd med att antalet 19–24-åringar som
              studerar vid högre utbildning i dag är 377 per 1 000 mot 431 per
              1 000 år 2006?
            </seg>
          </u>
          <note type="speaker" xml:id="i-0b536483f9a21801-0">
            Anf. 8 ROGER HADDAD (FP):
          </note>
          <u who="roger_haddad_f79cd9" xml:id="i-ca17acf5bc07666e-0">
            <seg xml:id="i-fe0d4ce00a9aaf47-0">
              Herr talman! Jag tackar också statsrådet för svaret.
            </seg>
            <seg xml:id="i-f9216442d81ceeba-0">
              Det som förvånar mig är att det är ungefär samma lärosäten som
              lyfts upp i interpellationsdebatterna när det gäller utbildningsplatser.
              Debatten handlar sällan om Uppsala universitet, Helsingforss universitet,
              Göteborgs universitet eller andra större universitet och högskolor.
              Det är intressant.
            </seg>
            <seg xml:id="i-811baca4343740bc-0">
              Det som oroar mig, herr talman, är – och det måste jag kontrollera
              sedan i protokollet från den här debatten – att ordet kvalitet
              över huvud taget inte omnämns. Det är det som är den största skillnaden,
              kära åhörare och ledamöter av riksdagen, mellan Folkpartiets och
              regeringens politik och socialdemokratisk högskolepolitik.
            </seg>
            <seg xml:id="i-7dca24eaa04fcc5f-0">
              För att komplettera utbildningsministerns svar måste jag som
              utbildningsutskottsledamot säga att det inte kan vara faktorn
              att man inte ska lämna orten som avgör hur många platser man får
              vid ett lärosäte eller bostadsgarantin som avgör om ett lärosäte
              ska få fler platser.
            </seg>
            <seg xml:id="i-8c44fce25ffda309-0">
              Vi har precis antagit ett helt nytt kvalitetsutvärderingssystem
              och resurstilldelningssystem som har ett brett stöd i Sveriges
              riksdag. Kvalitet, kvalitet, kvalitet – ingen av de socialdemokratiska
              ledamöterna använde det ordet. Det förvånar mig.
            </seg>
            <seg xml:id="i-0c62b6719b337573-0">
              Några av de här lärosätena har som sagt debatterats tidigare.
              Då har vi tittat på förklaringarna. Är det så att vi har tagit
              pengar från högskolesektorn och lagt på vägar och tåg? Nej, det
              har vi inte, utan det har skett omfördelningar inom högskolesektorn.
            </seg>
            <seg xml:id="i-660371bfa1ba1238-0">
              När det gäller resurser för inaktiva studenter eller studenter
              som inte tar några poäng och vad siffran för detta är i summa
              pengar tittade jag på förra årets handlingar i utbildningsutskottet.
              900 miljoner kronor utgick i ersättningar till universitet och
              högskolor för studenter som inte tar några poäng. 900 miljoner
              kronor. Det är klart att dessa 900 miljoner ska föras till de
              lärosäten som verkligen ska ha dem. Eller hur, Monica Green?
            </seg>
            <seg xml:id="i-2dbc4bc29d7cec43-0">
              Tillfälliga platser har Folkpartiet och regeringen också fattat
              beslut om. Flera lärosäten får extra resurser 2013, 2014 och 2015.
              Men glöm inte att det finns något som heter prestationsgrad. Det
              finns kvalitetsindikatorer för måluppfyllelse.
            </seg>
            <seg xml:id="i-896f3de07502395c-0">
              Jag har en fråga, herr talman: Vill Socialdemokraterna ha andra
              principer och andra indikatorer? Ska det vara bostadsgarantin
              eller närhetsprincipen som avgör hur vi fördelar resurserna? En
              sådan högskola vill inte jag att mina barn ska gå i.
            </seg>
          </u>
          <note type="speaker" xml:id="i-4b0ba83d150af902-0">
            Anf. 9 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-a5685309f32c2757-0">
            <seg xml:id="i-6e0b4fb43c3f9d3a-0">
              Herr talman! Eftersom jag kommer från Gävle måste jag fråga:
              Vad är det med folkpartister?
            </seg>
            <seg xml:id="i-f13a9646daa13ac7-0">
              Högskolan i Gävle har via Universitetskanslersämbetet blivit
              fullständigt godkänd när det gäller kvalitet. Man har gått igenom
              rubbet och gjort ett jättejobb där. Ändå springer det runt en
              riksdagsledamot i länet som heter Hans Backman – han är folkpartist
              – och tycker inte att högskolan är bra nog. Det kanske är så att
              Roger Haddad inte tycker att högskolan i Gävle är bra nog? Men
              gå in och granska den då och hör med dem som har kunskap om vad
              kvalitet är och hur man bedömer Gävle. Så var det med den saken.
            </seg>
            <seg xml:id="i-24487f33fbb72ac0-0">
              Sedan måste jag naturligtvis vända mig till Jan Björklund. Jan
              Björklund är en intellektuell människa. Och ändå – i ett läge
              där man har ett söktryck med 51 procent som inte kommer in på
              förstahandsvalet – skriver han i svaret att det finns en prognos
              som säger att trycket kommer att minska och att det kommer att
              räcka framöver.
            </seg>
            <seg xml:id="i-6e3bf6d85e9e9a72-0">
              På nyheterna hade vi Sandvik – detta stora, fina företag – som
              gick ut och sade att de snart måste nyrekrytera 1 700. Vi har
              ett önskemål från företagarna och näringslivet i regionen om ett
              bättre, bredare och djupare samarbete med denna fantastiska högskola
              i Gävle. Ändå behandlar ni folkpartister Gävle högskola som något
              som inte är mycket värt.
            </seg>
            <seg xml:id="i-205e258404ec7d09-0">
              I en region som har sina bekymmer och sin tradition är det också
              fantastiskt – om vi ska vara intellektuella – att man i det här
              läget inte släpper in elever som bryter studietraditionen i Gävleborg,
              som inte är så välfylld. Men ge dem plats, då! Låt dem komma in!
            </seg>
            <seg xml:id="i-8ecbfa76cd2c4ec3-0">
              Det finns en bred politisk konsensus i regionen och Gävle om
              att högskolan skapar utveckling. Så är det. Det håller Jan Björklund
              med om. Men han ser en prognos framöver som säger att det kommer
              att räcka i framtiden. Och tittar vi ännu längre fram får vi fantastiskt
              fina siffror. Men det är nu vi behöver det här.
            </seg>
            <seg xml:id="i-6ee8185c3b98dfa6-0">
              Frågan är: Var ligger bekymret? Är det inte kvalitet, Roger Haddad,
              är kvaliteten inte fullständigt till fyllest när man har fått
              forskarutbildning i arbete och hälsa och i byggd miljö? Det är
              fantastiskt.
            </seg>
            <seg xml:id="i-f6ea739bcb30f2b4-0">
              Varför ska regeringen i det här läget gå in och säga: Er prognos,
              herr eller fru rektor för högskolan, betyder att ni får minska
              med 780 utbildningsplatser. Ni får lägga ned 19 program. Var ligger
              det intellektuella i det, Jan Björklund? För det måste väl ändå
              vara så att politiken utgår från det som är intellektuellt, det
              som bygger, det som utvecklar och det som det finns en stor konsensus
              om i regionen.
            </seg>
            <seg xml:id="i-d9c1876feecd46b8-0">
              Var rädd om högskolorna! Utveckla dem! Det utvecklar Sverige,
              det utvecklar människor och det fyller på bristkompetens i industrin,
              som vi lever av. Trots detta står Jan Björklund och säger att
              det finns en prognos. Var finns det intellektuella i det svaret?
            </seg>
          </u>
          <note type="speaker" xml:id="i-de5106aa022a5ce1-0">
            Anf. 10 FINN BENGTSSON (M):
          </note>
          <u who="finn_bengtsson_813f74" xml:id="i-013f49fb5fd55378-0">
            <seg xml:id="i-2eafe83d4142c5a9-0">
              Herr talman! Raimo Pärssinen säger: Vad är det med folkpartister?
              Han får nog utvidga det till att säga: Vad är det med moderater?
              Sedan kan Stefan Löfven säga samma sak så är vi på samma våglängd
              i diskussionen.
            </seg>
            <seg xml:id="i-77b8d0a08e479cae-0">
              Jag vill återvända till det som Roger Haddad väldigt klokt sade
              om kvalitetstänkandet. Socialdemokraternas paradgren inom skolan
              är kvantitet. Det är tyvärr inte kvalitet, och det är den stora
              skillnaden mot Alliansens satsningar på kvalitetsmedvetande framför
              kvantitet.
            </seg>
            <seg xml:id="i-747b91489b5922cd-0">
              Att det nu råkar vara nomineringstider även för Socialdemokraterna
              så att var och en står upp för sina mindre distrikt och försvarar
              de mindre högskolorna är helt begripligt. Men låt oss återigen
              titta på kvalitetsaspekten. Raimo Pärssinen slog sig till ro med
              att Högskoleverket hade granskat och kommit fram till att det
              inte var undermåligt, och så var det med den saken. Då var kvaliteten
              till fyllest.
            </seg>
            <seg xml:id="i-79c6951365f1290e-0">
              En vinkel jag tycker är ganska intressant i statsrådets svar
              – som jag för övrigt är glad över att det blev så tydliggörande
              – handlar om att vi har rekordnivåer i antalet studenter på högskolan.
              Ett viktigt tillägg är att vi ser att fler och fler kan läsa på
              eftergymnasial utbildning. De har under loppet av ett par år ökat
              från över 50 procent upp till över 60 procent. Det är där kvaliteten
              har byggts upp genom de successiva reformerna i Alliansens skolpolitik.
            </seg>
            <seg xml:id="i-d61601adc2811d69-0">
              Detta har gjort att man höjer statusen för läraryrket – det som
              ska vara grunden för att utbilda folk. Även de som tar del av
              en högskoleutbildning – när de blir lärare – stimuleras att söka,
              och de som söker utbildningen har högre kvalitet. Det i sin tur
              borgar för att eleverna i slutändan får en bättre utbildningssituation
              från grundskolan över gymnasiet och upp i högskolan.
            </seg>
            <seg xml:id="i-c0700380adc12fbd-0">
              Man satsar på lärarlegitimation, man ökar kraven på behörighet,
              man har en bättre lärarutbildning med mer fortbildning, man har
              fokus på lärarens arbetsuppgifter – mer pedagogiskt innehåll och
              mindre administration – och man ger, inte minst, stimulans till
              karriärtjänster. Det har aldrig någon socialdemokratisk regering
              gjort. Från lite drygt 4 000 är vi inom loppet av något år uppe
              i 15 000–17 000 sådana här karriärtjänster.
            </seg>
            <seg xml:id="i-4b13ac15ad4c1b16-0">
              Detta, herr talman, har lett till att vi ser något unikt när
              det gäller söktrycket till högskoleutbildningen för att bli lärare
              eller förskollärare. Den har gått från mediokra 13 000 till upp
              mot 19 000 i prognosen för innevarande år. Detta är precis vad
              kvalitet innebär – kvalitetstänkande, inte kvantitetstänkande.
              Våra lärarstuderande söker nu för att bli lärare till skillnad
              från förr då de inte gjorde det. Varje människa som sökte lärarutbildning
              kom in helt oaktat förutsättningarna för att bli en bra lärare
              och ha rätt utbildning för att ta sig an detta viktiga men svåra
              värv.
            </seg>
            <seg xml:id="i-e8576458f0d6b14e-0">
              Sammanfattningsvis är nog ändå Socialdemokraternas paradgren
              kvantitet i utbildningen definitivt underordnad att kvaliteten
              först byggs upp. Då är de förutsättningar som bland annat visas
              på lärar- och förskollärarutbildningen måttet på Alliansens framgång
              – inte att vi har ett söktryck med individer som kanske borde
              ha haft bättre förutsättningar att nå fram till högskoleutbildningen,
              som är det viktiga. Men det är tyvärr det som prioriteras i Socialdemokraternas
              skolpolitik och högskolepolitik. Det är beklagligt att se att
              man fortfarande håller kvar vid kvantitetsmåtten framför kvalitetsmåtten.
            </seg>
          </u>
          <note type="speaker" xml:id="i-80166391f241fd4e-0">
            Anf. 11 Utbildningsminister JAN BJÖRKLUND (FP):
          </note>
          <u who="unknown" xml:id="i-d2f13a358a59115a-2">
            <seg xml:id="i-76187a992e40c5bc-0">
              Herr talman! Sex talare på raken går upp och argumenterar för
              samma sak. Sex talare har väckt ungefär samma interpellation.
              Men argumenten blir inte starkare därför att det är sex som säger
              samma sak, utan de är lika fel för det.
            </seg>
            <seg xml:id="i-e0d44036ddb0d611-0">
              Sverige har byggt ut högre utbildning kraftigt sedan 2006. Jag
              undrar om interpellanterna själva är medvetna om hur mycket platserna
              har ökat på era egna lärosäten sedan 2006. Ni talar om den i sammanhanget
              mindre neddragning som har skett de senaste åren och som jag ska
              återkomma till. Men vi kan jämföra med när ni själva satt i regeringen.
            </seg>
            <seg xml:id="i-19da1b0926ee95ef-0">
              Karlstads universitet, som har ökat minst, har ökat med 5 procent.
              Linnéuniversitetet visar 25 procents ökning sedan Désirée Liljevalls
              parti satt i regeringen. Det är en mycket kraftig ökning. Högskolan
              i Gävle har ökat med 25 procent sedan Raimo Pärssinens parti satt
              i regeringen. Det är en mycket kraftig ökning. Det är få statliga
              verksamheter som har ökat så kraftigt.
            </seg>
            <seg xml:id="i-bedda9def5b951f2-0">
              Högskolan i Jönköping, Peter Persson, har ökat med 30 procent
              i antalet platser sedan 2006. Det är en helt otrolig ökning på
              dessa år. Och du står och säger att det är neddragning! Det är
              massor med fler människor från Jönköping, om det nu är de som
              studerar just på högskolan i Jönköping, som har chansen att läsa
              högre utbildning. Det är inte en neddragning, utan det är en kraftig
              utbyggnad. Men Högskolan i Skövde, Monica Green, som har det högsta
              tonläget, har ökat med 50 procent sedan 2006. Inget lärosäte har
              ökat så kraftigt som Högskolan i Skövde.
            </seg>
            <seg xml:id="i-10703d2976712b41-0">
              Detta är sanningen. Ni står och talar om neddragningar. Men det
              är ju ett rekord i expansion som har skett under de här åren –
              det är sanningen.
            </seg>
            <seg xml:id="i-4e777018121818b5-0">
              Vad är det ni talar om? Det är helt korrekt att det under de
              allra sista åren har skett justeringar. Men ni har fel där också,
              för ni säger att det är 16 000. Hade jag varit ni hade jag använt
              siffran 25 000 – en större neddragning än vad ni påstår, om man
              vill räkna för debattens skull.
            </seg>
            <seg xml:id="i-72d338b623cee3cb-0">
              10 000 av de 25 000 består i att vi har fört ut de utomeuropeiska
              studenterna till en särskild kvot. De räknas inte in längre. Det
              var 10 000 utomeuropeiska studenter som räknades in förut. De
              betalar nu avgift efter ett enigt beslut i riksdagen. De 10 000
              platserna drabbar inga svenska ungdomar, utan det är 10 000 utomeuropeiska
              som räknas vid sidan om.
            </seg>
            <seg xml:id="i-e300e76397f71419-0">
              5 000 av de 25 000 platserna – det är väl så ni har fått ihop
              era 15 000–16 000 platser – gäller så kallade inaktiva studenter,
              alltså studenter som har anmält sig för att plugga men sedan inte
              infinner sig för studier. De finns inte i verkligheten utan är
              bara registrerade studenter. Dem får lärosätena inte längre betalt
              för. Det är 5 000 platser.
            </seg>
            <seg xml:id="i-fb69a3a6b9f52a73-0">
              Sedan är det de 10 000 platser som regeringen tillförde under
              den djupaste finanskrisen. När arbetslösheten såg ut att gå upp
              i 12 procent lade vi på 10 000 extra platser i en tvåårssatsning
              som vi sade var en tvåårssatsning. Den upphörde efter två år.
            </seg>
            <seg xml:id="i-dc601b3797855b43-0">
              På det sättet får man ihop 25 000 platser, så jag skulle säga
              25 000 om jag var ni.
            </seg>
            <seg xml:id="i-b638890a245e69e8-0">
              Men sanningen är ju att inget av detta är en neddragning i verkligheten
              jämfört med 2006. När allt detta räknas in är det en kraftig utbyggnad
              sedan den tid när ni själva satt i regeringen på vartenda ett
              av era lärosäten utom Mittuniversitetet, för där är situationen
              annorlunda. Men på vartenda ett av de övriga är det en kraftig
              utbyggnad. 50 procent i Skövde, Monica Green, du borde tacka mig!
            </seg>
            <seg xml:id="i-66fb3fbe2501dbe1-0">
              Det är på det här sättet inte bara på de här lärosätena, utan
              totalt sett i Sverige har det skett en utbyggnad. Den sista siffra
              som är registrerad anger 415 000 studenter i Sverige. Det var
              390 000 studenter när ni satt i regeringen. Det är en utbyggnad,
              inte en neddragning.
            </seg>
            <seg xml:id="i-9eb92a793959c8e7-0">
              Göran Persson satte upp målet att 50 procent av en ungdomskull
              skulle gå på universitet eller högskola. Han nådde aldrig dit.
              Vi är i dag på 53 procent, och vi är med raska steg på väg mot
              63 procent, all-time-high och helt unikt i ett internationellt
              perspektiv.
            </seg>
            <seg xml:id="i-89519543170bab1f-0">
              Ja, ja, säger Gunilla Svantorp, statistik i all ära! Ja, men
              ursäkta, vi måste väl ändå gå tillbaka till de här siffrorna i
              verkligheten för att se hur det är. Sanningen är att det har skett
              en kraftig expansion under den tid som jag har varit utbildningsminister.
            </seg>
            <seg xml:id="i-e8811d82d5011899-0">
              Ni har förslag på att marginalen ska öka något mer. Men försök
              inte påstå att det är en neddragning, för det är en kraftig utbyggnad
              av den högre utbildningen i Sverige sedan 2006!
            </seg>
          </u>
          <note type="speaker" xml:id="i-cc9abed307888f99-0">
            Anf. 12 PETER PERSSON (S):
          </note>
          <u who="peter_persson_b021b6" xml:id="i-6ec857d290873a9f-1">
            <seg xml:id="i-4de79c33237685f7-0">
              Herr talman! Låt mig börja med enkel matematik. 431 platser per
              1 000 ungdomar är fler än 377 platser per 1 000 ungdomar. Det
              var 431 år 2006 och 377 i dag.
            </seg>
            <seg xml:id="i-b536dc27b57cbc14-0">
              Utbildningsministern gav oss nu en inblick i regeringens lunchsammanträden.
              Där sitter man och lär varandra statistik.
            </seg>
            <seg xml:id="i-308d621fce73c1d4-0">
              Hägglund står i kammaren och säger: Vi har aldrig haft så mycket
              resurser till välfärden och jämför krona med krona för åtta år
              sedan. Han tar inte hänsyn till att andelen äldre har blivit högre,
              att lönerna har ökat och att inflationen har ökat. Anders Borg
              säger att 200 000 nya jobb har skapats men säger ingenting om
              att vi är många fler i landet och att arbetslösheten har ökat
              från 260 000 till över 400 000.
            </seg>
            <seg xml:id="i-bd42d85f2f4d7351-0">
              Det är dessa tre herrar som tillsammans med flera herrar och
              också damer styr landet och ägnar luncherna åt statistiska vedermödor
              där de stora läromästarna är George Orwell och Per Schlingmann.
              Det kunde ha varit bättre.
            </seg>
            <seg xml:id="i-4043afdae7c870f5-0">
              Vi vet att vad vi fortfarande lider av är en massarbetslöshet
              som biter sig fast och cementeras i långtidsarbetslösa. Åtskilliga
              har givits de möjligheter som Åsa Lindestam beskriver från Gävle,
              att gå vidare i nya studier. Till ungdomar som längtar efter en
              utbildning som kan bidra till ett större värdeskapande i arbetslivet
              säger Björklund: Det funkar väl lika bra med andra jobb. Det finns
              jobb i hamburgerbarerna. Vi subventionerar ju där. Ni kan väl
              bilda köer där i stället.
            </seg>
            <seg xml:id="i-79eaf645627ecb40-0">
              En gång var liberalerna besjälade av utbildning och rättvisa.
              Vi kan se på grundskolan. Resultaten faller sex år i rad. John
              Bauer var ingen dröm. Betyder J B inte Jan Björklund heller? Det
              var en katastrof, marknadsliberalism.
            </seg>
            <seg xml:id="i-ac90e527557da0f1-0">
              Det är begränsningar och återvändsgränder inom gymnasieskolan,
              och nu hör vi att det marknadsliberala tänkandet kring regionala
              högskolor har gått rätt in i Folkpartiet, som säger att vi företräder
              några slags bygdeintressen, när vi från olika delar av landet
              talar om motorer för regional utveckling och värden i landsdelar
              som alltid har tagit täten för industriell och annan utveckling
              som ger oss ekonomisk kraft.
            </seg>
            <seg xml:id="i-d01354c3a751cf04-0">
              Sverige är större än både Uppsala och Västerås, Roger Haddad!
              Och medvetandet i landet är dess bättre väsentligt större än Folkpartiets
              och utbildningsministerns begränsade på det här området.
            </seg>
          </u>
          <note type="speaker" xml:id="i-decb59232047433e-0">
            Anf. 13 JASENKO OMANOVIC (S):
          </note>
          <u who="unknown" xml:id="i-d2f13a358a59115a-3">
            <seg xml:id="i-834f88c73a7d9782-0">
              Herr talman! Vikten av universiteten går inte att underskatta.
              Vikten av kvalitet i utbildningarna går inte att underskatta.
              För 400–500 år sedan fick man ute i landet statsvapnet och fick
              vara motorer i utvecklingen i vissa regioner. Det är i dag de
              universitet som vi har runt om i landet.
            </seg>
            <seg xml:id="i-c216b5815bb1f308-0">
              För oss i Västernorrland och i Jämtland är Mittuniversitetet
              en motor. Jag märkte här att ministern började tala om alla universitet
              och nämnde det ena efter det andra, men han nämnde inte Mittuniversitetet
              och den blygsamma ökning som man fick.
            </seg>
            <seg xml:id="i-58df7a378713d6ef-0">
              Inför vårterminen 2014 har ungefär 20 000 personer sökt till
              Mittuniversitetet. Det är en ökning med 37 procent i förhållande
              till vårterminen 2013.
            </seg>
            <seg xml:id="i-a608f5546abf6fba-0">
              Herr talman! Utbildningsministern och jag stod här i kammaren
              den 12 april 2013 och debatterade Mittuniversitetet och nedläggningen
              av campus i Härnösand. Då sade utbildningsministern till mig att
              alla kommer in på universitetet. Alla kommer inte in på sitt förstahandsval,
              men alla kommer in.
            </seg>
            <seg xml:id="i-0fe7392ef436bcb4-0">
              Därför vill jag fråga ministern i dag: Vad händer med dem som
              inte kom in? Eller har alla kommit in i höst? Har alla fått sin
              plats på universitetet i höst? Det var det som ministern sade
              till mig. Ministern sade till mig att trots att man minskar antalet
              platser kommer alla in. Det skulle vara intressant att få höra
              vad ministern säger i dag. Detta sade han den 12 april 2013.
            </seg>
            <seg xml:id="i-1fff0abde296f9e1-0">
              Herr talman! Det är mycket viktigt att vi investerar i våra universitet.
              Man tvingar Mittuniversitetet att spara och vidta drastiska åtgärder
              trots att söktrycket på universitetet aldrig har varit så stort
              som i dag. Trots att så många vill förverkliga sina drömmar, och
              trots att vi har en industri i området som söker kvalificerad
              arbetskraft får vi inte ha så många platser som vi behöver. Det
              är så många som vill förverkliga sina drömmar genom att få utbildning
              och kunskap. Detta är alltså vad som händer hos oss. Det är det
              som bromsar utvecklingen i Västernorrland och i Jämtland, och
              det är det som gör att befolkningen i Jämtland och i Västernorrland
              minskar.
            </seg>
            <seg xml:id="i-6b9bb357a32813c1-0">
              Ovanpå allt det som jag nämnde vill jag säga till herrarna på
              allianssidan som deltar i debatten att den forskning som man bedriver
              hos oss tillsammans med SCA inte räknas som någon kvalitetsforskning.
              Det anses inte vara några kvalitetskriterier att ha näringslivet
              med. Det enda som räknas är hur många år som byggnaderna har funnits
              och hur många år som man har haft sitt universitet.
            </seg>
          </u>
          <note type="speaker" xml:id="i-2c2f9228102f6b06-0">
            Anf. 14 ÅSA LINDESTAM (S):
          </note>
          <u who="asa_lindestam_726066" xml:id="i-bd5bb849b6701f73-1">
            <seg xml:id="i-59c1333e2c96933e-0">
              Herr talman! Jag blir lite förvånad när jag nu hör att ministern
              någon gång har påstått att alla som söker ska få plats.
            </seg>
            <seg xml:id="i-41617b9b50e3c373-0">
              På Högskolan i Gävle har man varit tvungen att säga nej till
              51 procent av förstahandssökandena, alltså till mer än hälften.
              Det är inte bara människor från Gävleborg, utan det är även ett
              antal utifrån som i första hand söker till Högskolan i Gävle.
              Totalt får man säga nej till 84 procent av dem som vill läsa i
              Gävleborg på Högskolan i Gävle. Jag kan därför upplysa ministern
              om att alla inte kommer in. Det är fel.
            </seg>
            <seg xml:id="i-ce4d1abfa81ee12a-0">
              Många av dem som tidigare har sökt har varit studenter som har
              föräldrar med kort utbildning. Men i dag minskar detta antal.
              Vad kommer då att hända framöver när man skär ned ytterligare?
              Jo, det är de som har det svårast som inte kommer att komma in,
              alltså de som inte har föräldrar som har läst där. Jag skulle
              önska att alla får gå på den högskola som de vill gå på.
            </seg>
            <seg xml:id="i-f1a31316422af4a7-0">
              Det är alltså fler som söker. Jag lyssnade på Peter Persson här,
              och jag har samma siffror. 431 av 1 000 sökande fick komma in
              år 2006. Nu är det bara 377. Det är en minskning. Jag hoppas att
              ministern vill bemöta detta på något sätt. De siffror som vi har
              stämmer inte överens med det som ministern säger. Vi måste få
              en förklaring till att detta har hänt.
            </seg>
            <seg xml:id="i-c27539565caaa7d3-0">
              Högskolan i Gävle har ett stort söktryck från dem som är 25 år
              och äldre. Vi har fler 25-åringar och äldre som söker till oss.
              Var femte student är över 35 år. Detta är någonting som vi måste
              ta på allvar. Vi kämpar för att få den utbildning som vi har rätt
              att få. Då ska platserna inte försvinna. Tvärtom ska vi ha kvar
              dem.
            </seg>
            <seg xml:id="i-2f1dd5ca0ee23315-0">
              Jag känner mig fullständigt trygg med kvaliteten. Jag vet att
              Högskolan i Gävle har god kvalitet. Det vittnar många om, och
              det har jag hört även från högskolestyrelsen. Man har jobbat med
              vissa saker och tagit bort en del. Men man måste vara uppdaterad,
              och då visar det sig att kvaliteten är utmärkt. Jag är därför
              mycket trygg i dessa delar. Jag tänker därför inte gå på detta
              med att kvaliteten var undermålig i Högskolan i Gävle. Det är
              inte sant. Jag tycker att vi ska hålla oss till sanningen i denna
              talarstol.
            </seg>
            <seg xml:id="i-cbab21ba9b730f05-0">
              Vi ligger sist i Norden när det handlar om att ta examen. År
              2006 var det 41 procent som tog examen, och nu är det 37 procent.
              Det sjunker hela tiden. Vad kan det bero på? Vi kanske måste öka
              antalet platser i stället så att fler får denna möjlighet.
            </seg>
            <seg xml:id="i-ef60cfe39e022361-0">
              Jag själv kommer från ett hem där föräldrarna inte har studerat.
              De har gått den utbildning som fanns på den tiden. Det var sju
              åtta år som de gick i skolan. Men jag hade ändå möjlighet att
              studera. Det var ett stort steg att försöka få åka till Gävle
              från Söderhamn och att sätta sig på tåget och åka ned till denna
              storstad och gå på seminarium, som det då hette. Nu är det högskolan.
              Det var stort och svårt. Men det gick bra. Jag önskar att många
              fler får denna möjlighet och har föräldrar som peppar dem och
              att det också finns en högskola som tar emot dem. Det behöver
              vi i Gävleborg.
            </seg>
          </u>
          <note type="speaker" xml:id="i-929577310c0eb56c-0">
            Anf. 15 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-0121a1ac07dd7d3a-1">
            <seg xml:id="i-d2214c4924f3a2c8-0">
              Herr talman! Jag vill inte mästra utbildningsministern, men för
              hans vetskap kan jag säga att Linnéuniversitetet inte fanns för
              sju år sedan när vi hade en socialdemokratisk regering. Universitetet
              öppnade 2010. Innan dess fanns Växjö universitet och Högskolan
              i Kalmar i min region.
            </seg>
            <seg xml:id="i-20cfcd1f3a0d7334-0">
              Vid Linnéuniversitetet, mitt universitet, det vill säga det universitet
              som har sina säten i Växjö och Kalmar, ökar söktrycket. Antalet
              förstahandssökande till utbildningsprogrammen har ökat med 15
              procent de senaste två åren, och det rimmar inte med antalet antagna.
              Höstterminen 2013 kom 34 procent av de sökande inte in. År 2011
              var det 23 procent som inte kom in.
            </seg>
            <seg xml:id="i-5fbfda9003b1cbab-0">
              Vi kan se att andelen studenter vilkas föräldrar har kort utbildning
              har minskat sedan den borgerliga regeringen tillträdde. Regeringens
              drastiska nedskärningar ökar alltså den sociala snedrekryteringen.
              I stället för att alla ska få chansen blir universitetsvärlden
              en fråga för några och inte för alla. Det är just det som jag
              inte vill se. Jag vill att varenda en ska ha möjlighet att läsa
              vidare oavsett bakgrund, och det ska vara utbildning med kvalitet.
              Där fick Roger Haddad det som han efterlyste.
            </seg>
            <seg xml:id="i-80aa7e4a850f679c-0">
              Linnéuniversitetet erbjuder kvalitet. Det gör även de andra högskolor
              och universitet som nämnts i debatten i dag. Det är inte som förr
              i tiden när det endast var de klassiska universiteten, Uppsala
              och Lund, som dög. Ledamot Haddads uttalande visar att Folkpartiet
              vill öka klasskillnaderna. Jag som socialdemokrat vill minska
              dem. Jag vill att alla ska få en chans.
            </seg>
          </u>
          <note type="speaker" xml:id="i-c1f25b94f84e9cb2-0">
            Anf. 16 MONICA GREEN (S):
          </note>
          <u who="monica_green_e58cbb" xml:id="i-8df55d8f324aeb30-1">
            <seg xml:id="i-5a3e89db65fe1893-0">
              Herr talman! Det är lite sorgligt att vi har en minister som
              dels är nöjd med sakernas tillstånd, dels siffertricksar. Han
              tar bara upp 19-åringar i sin jämförelse, räknar bara 19-åringar.
              Vad är det för sätt att plocka ut en enda årskurs?
            </seg>
            <seg xml:id="i-86dc8bed5f67a0f0-0">
              Vi socialdemokrater har jämfört gruppen 19–24-åringar, för vi
              tycker att det är viktigt att kunna läsa vidare hela livet. I
              den jämförelse vi gör tar vi med 19–24-åringar. Jan Björklund
              hänvisar till en enda årskurs, nämligen 19-åringar. När man i
              stället räknar på 19–24-åringar ser man att antalet platser per
              tusen elever minskat drastiskt. Det är mycket allvarligt. Dessutom
              handlar det inte bara om platser. Vi behöver ha betydligt fler
              platser eftersom söktrycket ökat och vi blivit fler, men vi måste
              också ha hög kvalitet.
            </seg>
            <seg xml:id="i-90a05846622f9b72-0">
              Låt oss tala om kvalitet, herr talman. Låt oss tala om kvalitet,
              utbildningsministern. Det har alldeles nyligen kommit en rapport
              som sammanställts av Mats Ericson utifrån de utvärderingar som
              Universitetskanslern gjort. I den sammanställningen kommer Skövde
              mycket väl ut. Det visar sig att Skövde har mycket hög kvalitet.
              Det är jag väldigt glad över. Det har inte skett automatiskt.
              Man har jobbat stenhårt med sin utvärderingscykel, sina utvärderingssystem,
              och stretat på för att få den mycket höga kvaliteten. Det är viktigt
              att vi har hög kvalitet på utbildningarna i det här landet. Jag
              anser inte att mycket hög kvalitet står i motsatsställning till
              satsningar på fler platser. Vi behöver fler platser i hela landet.
            </seg>
            <seg xml:id="i-da895befc4dc12ea-0">
              Högern har alltid motarbetat utbildningsmöjligheterna för de
              många människorna. De vill nämligen att bara några få ska kunna
              utbilda sig, de ska sedan ärva sina jobb och klyftorna ska öka.
              Vi försöker motarbeta den typen av politik. Jag menar att högerns
              utbildningspolitik är en utbildningspolitik i förfall. Ska vi
              fortsätta att sänka ambitionsnivån? Ska människor i olika åldrar
              inte få möjlighet att läsa vidare? Ska vi tricksa med siffrorna,
              plocka ut en enda årskurs, för att det ska se bättre ut? Det är
              mycket allvarligt. Vi vill att fler ska få chansen.
            </seg>
            <seg xml:id="i-065cedd6b1aabd06-0">
              Jag är stolt över att Högskolan i Skövde har så hög kvalitet
              i mätningarna, och jag är glad över att Högskolan i Skövde lyckats
              så bra inom it-området. De har lyckats bra med it- och medieutbildningarna
              samt med de kognitiva utbildningarna. Där är Skövde tvåa i landet
              när det gäller utbildningskvaliteten. Jag är glad över det. Jag
              skulle önska att vi hade en utbildningsminister som ville satsa,
              inte en som försöker siffertricksa. Våra siffror bygger på Utbildningsdepartementets
              och lärosätenas egna siffror. Det är inget som vi själva har hittat
              på.
            </seg>
          </u>
          <note type="speaker" xml:id="i-9f5e141d9f524841-0">
            Anf. 17 GUNILLA SVANTORP (S):
          </note>
          <u who="gunilla_svantorp_b91af7" xml:id="i-6dea7353fe869fad-1">
            <seg xml:id="i-b7a3e6c5bde32594-0">
              Herr talman! Jag vill börja med att säga till Roger Haddad att
              det är lite farligt när man har ett manus med sig i talarstolen
              och inte lyssnar på det som har sagts. Jag vill uppmana honom
              att läsa protokollet, för jag nämnde kvalitet när jag talade om
              Karlstads universitet. Läs protokollet så får du se, Roger Haddad!
            </seg>
            <seg xml:id="i-e7a5047a6e3e728f-0">
              Jag hade en fråga om lärosätenas uppdrag vad gäller den breddade
              rekryteringen. Jag tycker inte att jag riktigt fått svar på den
              frågan och tänkte därför upprepa den. I Karlstad tar man den uppgiften
              på största allvar och jobbar intensivt med att till exempel stärka
              distansutbildningarna. Man har blended learning och andra flexibla
              lösningar för att få fler ovana studenter att söka till universitetet.
              Värmland är ett av de län som har den lägsta utbildningsnivån,
              och det måste vi göra någonting åt. Vi måste få fler att vilja
              välja högre utbildning. Dessutom omges vi av flera län med en
              liknande situation som vår.
            </seg>
            <seg xml:id="i-1981ee7beec1f486-0">
              Förra veckan var jag i Söderhamn och hälsade på hos Åsa vid Centrum
              för flexibelt lärande. Det jag framför allt lärde mig var att
              de har jobbat intensivt och målmedvetet för att höja invånarnas
              utbildningsnivå. Det har man gjort under flera år. Mycket har
              skett genom att man avdramatiserat den högre utbildningen men
              också genom att man lyft fram dem som gått hela vägen, precis
              som Åsa. De har i sin regionala utvecklingsstrategi till och med
              en beskrivning av den kvinna som Åsa talade om, hon som gått hela
              vägen från att läsa in en grundskoleutbildning till att doktorera.
              Sådana exempel är viktiga för att lyckas med den breddade rekryteringen.
            </seg>
            <seg xml:id="i-2668fdf042163729-0">
              När utbildningsministern i sitt svar till oss interpellanter
              fokuserar på antalet 19-åringar som det allra viktigaste för resursfördelningen
              måste man fundera på vilka man möter när man besöker universitet
              och högskolor. Jag funderar lite grann på hur utbildningsministern
              tänker om det faktum att allt fler i dag återvänder till universitetet
              och bygger på sin kandidatexamen med en masterutbildning för att
              stå bättre rustad. Hur kan man med den vetskapen argumentera för
              resursfördelning enbart utifrån antalet 19-åringar? Det är ganska
              obegripligt.
            </seg>
            <seg xml:id="i-c7c567c814ec34de-0">
              Att det finns röda trådar mellan vuxenutbildning och högre utbildning,
              att man har olika vägar in och framför allt att man inte behöver
              flytta för att studera har varit framgångsfaktorer bakåt i tiden
              när vi utvecklat vårt samhälle. Det har medverkat till att fler
              i befolkningen i dag har en högre utbildningsnivå.
            </seg>
            <seg xml:id="i-c6637c3c22cc4447-0">
              Jag funderar på den nuvarande regeringens mål för den högre utbildningen.
              Jag funderar också på den politiska styrningen. Vi kan i rapport
              efter rapport läsa att de gamla universiteten är sämst på att
              lyckas med den breddade rekryteringen medan högskolorna och de
              yngre universiteten lyckas betydligt bättre, men det är de gamla
              universiteten som tilldelas en stor del av resurserna, både till
              utbildning och till forskning. Då är det såklart svårt för övriga
              att lyckas rekrytera studenter till platser som inte finns.
            </seg>
            <seg xml:id="i-25d49b70b1a19e37-0">
              Jag ställer därför frågan igen: Hur tänker ministern agera för
              att lyckas med den breddade rekryteringen?
            </seg>
          </u>
          <note type="speaker" xml:id="i-760c0a8fe21cdd5d-0">
            Anf. 18 ROGER HADDAD (FP):
          </note>
          <u who="roger_haddad_f79cd9" xml:id="i-ca17acf5bc07666e-1">
            <seg xml:id="i-e503dec3871f1238-0">
              Herr talman! Jag tackar Gunilla Svantorp för att hon använt ordet
              kvalitet. Jag bad bara att få läsa protokollet i efterhand. Det
              är bra att ordet kvalitet finns med, men det får inte vara ett
              tomt innehåll i begreppet kvalitet utan man ska använda det med
              försiktighet i den här debatten.
            </seg>
            <seg xml:id="i-cb340bb1bb33bcad-0">
              Jag hör att ledamöterna är väldigt engagerade i just sina lärosäten.
              Därför vill jag upplysa Socialdemokraterna om att när deras lärosäten
              kommer upp i utbildningsutskottet avstyrks alla motioner gällande
              just deras lärosäten eftersom vi inte går in och gör några tillägg.
              Utskottet kan rent formellt tillstyrka extra pengar till Högskolan
              i Gävle eller Högskolan i Skövde eller Linnéuniversitetet, men
              de socialdemokratiska ledamöterna gör inte det. Varför de inte
              gör det måste man fråga dem.
            </seg>
            <seg xml:id="i-366482752cd79f7e-0">
              Jag har fortfarande, herr talman, inte fått veta om den utveckling
              som vi nu debatterar – resursfördelning utifrån kvalitet, prestationsgrad,
              genomströmning – är konsekvensen av det nya kvalitetsutvärderingssystemet.
              Om man ogillar det, vill man då ha ett annat system? Det är nämligen
              samma pengar som finns i systemet. Pengar för inaktiva studenter
              och för lärosäten med lågt söktryck har omfördelats till humaniora,
              samhällsvetenskap och andra utbildningsområden. Pengar har också
              använts till att förstärka de tillfälliga platserna 2013, 2014
              och 2015. Vi har inte tagit bort pengar. Om Socialdemokraterna
              har synpunkter på grunden i systemet vill jag veta vad de i stället
              föreslår.
            </seg>
            <seg xml:id="i-9235065d7bf613fe-0">
              När det gäller antalet sökande kan det vara så, Désirée Liljevall,
              att alla inte är behöriga, många antas men tackar nej och många
              tackar ja men alla dyker inte upp. Det fick vi nyligen en föredragning
              om i utbildningsutskottet av statssekreteraren.
            </seg>
            <seg xml:id="i-767401f87ea6d6d9-0">
              Jag blir ledsen när jag som folkpartist blir anklagad för att
              vara höger och vilja skapa skillnader. Jag kan nämna att jag är
              den ende i min släkt som har akademisk utbildning. Jag gick utbildningen
              i Sundsvall, och jag är mycket nöjd med den.
            </seg>
          </u>
          <note type="speaker" xml:id="i-b582d29216680b5a-0">
            Anf. 19 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-a5685309f32c2757-1">
            <seg xml:id="i-807212bd6ef32711-0">
              Herr talman! Det är glädjande att höra att Roger Haddad inte
              gillar höger.
            </seg>
            <seg xml:id="i-dd17a5c12e21a189-0">
              Nu har vi fått besked. Jan Björklund har sagt att man borde tacka
              honom för att Högskolan i Gävle haft en 25-procentig ökning sedan
              2006. Ja, tänk om man inte hade haft någon ökning! Då hade det
              varit rena rama katastrofen. Men om nu Högskolan i Gävle har vuxit
              med 25 procent sedan 2006, betyder det att den är för stor nu?
              Har den blivit för fet, för tjock? Är det dags för en bantningskur?
              Ska vi köra 5:2 på Högskolan i Gävle?
            </seg>
            <seg xml:id="i-7785f10cd30099d5-0">
              Jag frågade efter det intellektuella i att minska antalet platser
              så kraftigt som man tänker göra i Gävle i ett sådant läge som
              vi är i nu. Det finns en bred konsensus om behovet av högskolan.
              Företagen säger att de behöver högskolan för att kunna utveckla
              sin arbetskraft, rekrytera ny arbetskraft och ha arbetskraft som
              bor i regionen.
            </seg>
            <seg xml:id="i-8271adac8b2267cc-0">
              Så får vi ett budskap från Jan Björklund till Region Gävleborg
              och Gävle kommun: Tacka mig för att ni är 25 procent större nu
              än 2006! Men nu handlar det faktiskt om en minskning. Eller är
              det så att Jan Björklund står här och påstår att den där minskningen
              inte alls kommer att bli av? Är det så att man inte ska dra in
              780 platser och 19 program på Högskolan i Gävle? Säg det då! Vi
              vet inte hur det blir i framtiden, men Björklund har sin prognos.
              Vi vill ha klara besked. Gäller den bantningen eller inte? Konsensus,
              samförståndet om högskolans vikt, och nu även kunskapen om kvaliteten
              i Högskolan i Gävle, Roger Haddad, betyder väldigt mycket.
            </seg>
            <seg xml:id="i-23cd56c3f84ed53d-0">
              Svara på frågan, Jan Björklund! Var intellektuell när det gäller
              högskolan!
            </seg>
          </u>
          <note type="speaker" xml:id="i-f1ff92352b78056d-0">
            Anf. 20 FINN BENGTSSON (M):
          </note>
          <u who="finn_bengtsson_813f74" xml:id="i-013f49fb5fd55378-1">
            <seg xml:id="i-4a109154b6bc9d39-0">
              Herr talman! Nog är det knepigt i en sådan här debatt. Vi hör
              mycket trovärdigt från utbildningsministern att vi har rekordnivåer
              i det totala antalet studenter på högskolan nu. 390 000 är färre
              än 415 000. Det är rekordnivåer i antalet som kan läsa eftergymnasial
              utbildning. Vi har kommit över det 50-procentsmål som Göran Persson
              satte upp. Vi började på 53 och är nu på väg upp mot 63 procent.
              Det är unikt högt för den kompetens som vi behöver få in på högskolan.
            </seg>
            <seg xml:id="i-2587155b510ba4d0-0">
              Som jag nämnde i mitt förra inlägg har vi också ett rekordhögt
              söktryck på lärar- och förskollärarutbildningar på högskolan.
              Detta borgar i sin tur för kvalitetsuppbyggnad underifrån, från
              grundskola och gymnasium, och skapar bättre förutsättningar för
              att högskolestudenterna ska kunna prestera så bra som möjligt.
              Detta, herr talman, är verkligen kvalitetstänkande.
            </seg>
            <seg xml:id="i-006500780a969b17-0">
              Det har nu skrivits sex närmast kalkerade interpellationer, där
              man bara bytt ut några lokala siffror. Ingenstans nämns ordet
              kvalitet. Sedan kan debattörerna till nöds säga här i talarstolen
              att det minsann finns kvalitet – man har blivit granskad av Högskoleverket
              och godkänts.
            </seg>
            <seg xml:id="i-89ac8263367559e5-0">
              Det är inte så vi resonerar kring kvalitetsbegreppet. Det måste
              byggas upp från grunden, från en bra grundskola och en ännu bättre
              gymnasieskola. Därefter är det kompetenta människor som kommer
              in i högskolan och kan förverkliga sina program så att de verkligen
              betyder någonting framgent. Det är att sätta kvalitet framför
              kvantitet. Men utbildningsministern och alliansregeringen har
              lyckats med både och.
            </seg>
            <seg xml:id="i-e2c301692a29b4b3-0">
              Det är lite underligt att vi får höra så olika siffror i debatten.
              De som lyssnar till den måste bli väldigt förvirrade. Vissa tittar
              på sin lilla del av verkligheten ur ett lokalt perspektiv. Utbildningsministern
              beskriver helheten och de rekordstora ökningar som har skett på
              viktiga områden, med både kvantitet och kvalitet tillsammans,
              men då säger man ingenting från oppositionen.
            </seg>
          </u>
          <note type="speaker" xml:id="i-2b137614f41b3b4d-0">
            Anf. 21 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-9a711ff4d02253ee-0">
            <seg xml:id="i-37730fd23050c8d4-0">
              Herr talman! Jag tackar för möjligheten att ha denna väldigt
              viktiga debatt om utbildning och framtiden. Och det handlar inte
              om just vår framtid, utan om hela Sveriges framtid.
            </seg>
            <seg xml:id="i-61cc26ee41228aff-0">
              Utbildning blir allt viktigare i moderna samhällen. Det vet vi,
              och det har inte minst den här debatten visat hittills. Men vi
              fick ännu ett belägg för detta när samarbetsorganisationen OECD
              publicerade sin stora undersökning om vuxnas färdigheter, PIAAC,
              Programme for the International Assessment of Adult Competencies.
              Studien visar att Sverige ligger långt framme. Detta är rimligt
              efter decennier av hög utbildningsambition i fråga om både kvalitet
              och kvantitet.
            </seg>
            <seg xml:id="i-750343a253b7131f-0">
              Men en sak som inte riktigt kommit fram i medierna är att rapporten
              tydligt visar något vi socialdemokrater länge har sagt: Tillgången
              till högre utbildning är i sig en avgörande faktor för framväxten
              av de högkvalitativa arbetstillfällen som är nyckeln för Sveriges
              konkurrenskraft och framtida tillväxt. Därför är det oroväckande
              att utbildningsministern är så nöjd med att antalet platser sjunker
              och att regeringen minskar ambitionen i förhållande till våra
              konkurrentländer i OECD. Detta har Högskoleverket, föregångaren
              till Universitetskanslersämbetet, varnat för. Vi ligger faktiskt
              lite efter. Vi har inte gjort det tidigare, men nu har regeringen
              accepterat en nivå som egentligen de facto är den vi ligger på
              i dag. Detta håller inte, och det vet näringslivet.
            </seg>
            <seg xml:id="i-7b9ae07015c03f2a-0">
              Jag har i min hand en rapport från Almega. Det är väl rimligt
              att regeringen inte lyssnar så mycket på oppositionen. Jag kan
              föreställa mig att Jan Björklund inte i första hand lyssnar på
              oss i Socialdemokraterna. Men kanske lyssnar han på arbetsgivarorganisationen
              Almega, som varnar för att Sverige nu tappar andelar på exportmarknaden.
              Man har en mätmetod som visar hur Sverige tappar exportandelar.
              Det handlar om specialiseringen av produktionen i industrin, som
              för övrigt inte alls är basically gone, som regeringen tror, utan
              är en stark motor för sysselsättning i Sverige. Man meddelar att
              utvecklingen mot alltmer fragmenterade globala produktionskedjor
              fortgår. Förutsättningarna för att Sverige ska lyckas höja sitt
              förädlingsvärde och klara sig i den tuffa internationella konkurrensen
              beror framför allt på förmågan att öka den kunskapsintensiva tjänsteproduktionen
              i landet.
            </seg>
            <seg xml:id="i-3b4fe83015d2d78f-0">
              Förra veckan träffade jag en del av de företag som ligger bakom
              Almega. De talade om sin oro för att det inte finns tillräckligt
              engagemang för den högre utbildningen. Även i Göteborg sjunker
              antalet platser på universitetet. En minskning med över tusen
              platser har redan gjorts. Det betyder att man inte utnyttjar den
              potential som finns i Sverige. Vi tillgodogör oss inte den styrka,
              kraft och resurs som alla människors vilja att utbilda sig innebär.
            </seg>
            <seg xml:id="i-56efe646a0d3a4c2-0">
              Som så många har sagt handlar det inte enbart om 19-åringar,
              även om deras styrka är den absolut viktigaste att ta hand om.
              Ungdomsgenerationen är givetvis den viktigaste. Men för framtiden
              måste vi kunna utbilda oss år efter år, generation efter generation,
              om och om igen. Nu har vi ett enormt högt söktryck.
            </seg>
            <seg xml:id="i-eeab05e8fa469a47-0">
              Precis som interpellanterna undrar jag: Hur kan utbildningsministern
              vara så nöjd? Söktrycket är högt, och till och med inom arbetsgivarorganisationen
              är man orolig.
            </seg>
          </u>
          <note type="speaker" xml:id="i-ebe45c09e96fedd6-0">
            Anf. 22 LOUISE MALMSTRÖM (S):
          </note>
          <u who="louise_malmstrom_970d93" xml:id="i-70df2a428328693a-0">
            <seg xml:id="i-64d824ecbb96149a-0">
              Herr talman! Utbildningsministern! I linje med den här debatten,
              som handlar om ökat söktryck och Sveriges alltför låga ambitioner
              för högre utbildning, skulle jag kunna tala om de taggade sökande
              vid mitt hemuniversitet, Linköpings universitet, som inte kom
              in och blev studenter, eftersom antalet platser minskar också
              där. Jag skulle kunna tala om deras spruckna drömmar och deras
              möten med stängda dörrar. Jag skulle också kunna tala om den ryckighet
              som lärosätena utsätts för eller den kritik som levereras till
              oss i utbildningsutskottet varje gång vi träffar lärosätena.
            </seg>
            <seg xml:id="i-a3600f59ddc9f20d-0">
              Men det jag har fastnat för och som fascinerar mig mest är det
              som flera redan har varit inne på, nämligen utbildningsministerns
              anpassade förhållande till siffrorna. Genom att konsekvent tala
              om procentandelen 19-åringar som kommer att kunna läsa vidare
              i framtiden får utbildningsministern det att låta som att vi ligger
              i framkant.
            </seg>
            <seg xml:id="i-8a4c1e3bcfbbe28d-0">
              Genom att konsekvent tala om att det faktiska antalet studenter
              de senaste åren har varit fler än någonsin får han det att låta
              som att det är högre ambitioner. Det snacket går kanske hem om
              utbildningsministern får två minuter i tv. Men du kan inte på
              allvar tro att du kan köra med det i en interpellationsdebatt.
            </seg>
            <seg xml:id="i-94bd9d1d4a12bad8-0">
              Att du får det att låta som att ni har högre ambitioner betyder
              inte att det blir så. Bara för att klargöra det för åhörarna skulle
              jag vilja fråga utbildningsministern om han kan uppge samma så
              kallade satsningar men i stället tala om hur stor andel av de
              kullar som har gått ut gymnasiet de senaste åren som har fått
              möjlighet att läsa vidare och hur den utvecklingen har sett ut.
            </seg>
            <seg xml:id="i-367e6d68dc7aa875-0">
              Jag skulle också vilja veta hur många 19-åringar i faktiskt antal
              som kan läsa vidare i framtiden jämfört med hur många som kunde
              göra det i år eller förra året. Det skulle jag vilja ha svar på
              för att minska förvirringen i den här debatten som Finn Bengtsson
              talade om.
            </seg>
          </u>
          <note type="speaker" xml:id="i-5af1fdb45cd3f606-0">
            Anf. 23 Utbildningsminister JAN BJÖRKLUND (FP):
          </note>
          <u who="unknown" xml:id="i-d2f13a358a59115a-4">
            <seg xml:id="i-32e53cf53a0d3e4b-0">
              Herr talman! Det finns förmodligen hundra sätt att räkna detta,
              och alla sätten verkar förekomma i den här debatten.
            </seg>
            <seg xml:id="i-01e2d724a9b974e3-0">
              Det går att räkna bara på 19-åringar. Men då missar man det faktum
              att de flesta inte börjar plugga på högskolan när de är 19 år,
              utan de börjar senare. Därför kan man inte räkna bara på 19-åringar.
              Man kan räkna på hur många som är inskrivna just nu. Men då missar
              man det faktum att de som nu är 17, 18 eller 19 år ska gå där
              om några år.
            </seg>
            <seg xml:id="i-299d6dfca9e04edd-0">
              Därför har EU enats om ett sätt att räkna. Man räknar på hur
              många i en årskull som kan påbörja studier i åldern 19–34 år och
              hur många av dem som pluggar i minst två år. Det räcker inte att
              de skriver in sig, utan de ska plugga också. Det är det sättet
              vi använder. De sätt ni använder är andra sätt att räkna.
            </seg>
            <seg xml:id="i-6ed954892fd9ac41-0">
              Ni hänvisar till någon egen undersökning som alla har med sig
              här, som är gjord på det socialdemokratiska partikansliet och
              saknar total förankring. Det är bara siffertricksande. Använd
              det sätt som är vedertaget och bestämt.
            </seg>
            <seg xml:id="i-2b8aa118b5b9ff46-0">
              Det är annorlunda med grundskolan, eftersom nästan alla börjar
              där när de är sju år. Men alla börjar inte vid en viss ålder i
              högskolan. Det är därför man har modellen att man säger: Hur många
              i en årskull kan mellan 19 och 34 år bedriva två års högre studier?
              Det är därför man räknar på det sättet. Man får ta en årskull
              och se: Hur många räcker platserna till?
            </seg>
            <seg xml:id="i-71d6485d4ff96bd4-0">
              För dem som nu fyller 19 år i år är siffran 53 procent. Den är
              högre än den någonsin var under den socialdemokratiska tiden.
              Om några år kommer vi upp i 63 procent. Det beror på att ålderskullarna
              minskar kraftigt. Någon stod här och påstod att vi är sämre än
              de andra nordiska länderna. Det är nonsens. Vi ligger högst i
              Norden, i princip högst i Europa tillsammans med något annat land
              och bland de högsta i världen.
            </seg>
            <seg xml:id="i-a11b91ed5d7ab6b0-0">
              Göran Persson satte upp ett 50-procentsmål. Han nådde aldrig
              dit. Snart är vi på 63 procent. Det beror både på en utbyggnad
              och på att ungdomskullarna minskar. Vi har det förhållandet att
              ungdomskullarna är så olika stora. Det är därför man måste räkna
              i procentandelar i stället för i antal studenter för att förstå
              dimensionen på det.
            </seg>
            <seg xml:id="i-72e40bf83ac0bf77-0">
              Jag tror att Peter Persson i någon släng nämnde JB Education,
              även om debatten inte handlar om det. Varför får JB Education
              lägga ned? Varför måste många kommuner lägga ned gymnasierna nu?
              Jo, därför att ungdomskullarna minskar kraftigt. De minskade ungdomskullarna
              beror på att under slutet av 90-talet föddes väsentligt färre
              barn i Sverige. Antalet barn som föddes minskade med 25 procent
              på några år.
            </seg>
            <seg xml:id="i-d2be205378ee6dbf-0">
              Det är därför som vi med stor säkerhet kan säga att vi nu och
              möjligen nästa år når en peak i sökandet. Det kommer att gå ned,
              allt annat är statistiskt omöjligt. Söktrycket kommer att gå ned.
            </seg>
            <seg xml:id="i-497ba74a100b7ae3-0">
              Om man ska bestämma sig för att bygga ut i fem år finns det om
              ett år inte sökande till platserna. Man kan inte bygga ut för
              att det ett enda år är fler sökande. Utbyggnad och neddragningar
              måste ske lite mer långsiktigt än så.
            </seg>
            <seg xml:id="i-83351a95ac0560d9-0">
              Ni har nämnt 37 procent. Ni säger att vi har lägre examensfrekvens
              och att det är så bekymmersamt med låg utbildningsnivå. I alla
              era interpellationer som är mängdkopierade står just den siffran.
              Det är sant. Men ni låtsas att det betyder att vi har en lägre
              utbildningsnivå.
            </seg>
            <seg xml:id="i-47505933f89bf4d7-0">
              Det beror på att vi har ett annat examenssystem. Man måste begära
              ut sin examen i Sverige. Mängder av personer avstår från det.
              Efter årtionden av politik i Sverige är inte akademisk examen
              värt så mycket på arbetsmarknaden. Det är andra saker som är värt
              mycket.
            </seg>
            <seg xml:id="i-5185889d8e7c4612-0">
              Man begär inte ut sina examensbevis. Men vi har högre utbildningsnivå
              än i de andra nordiska länderna. Det är all-time-high med 63 procent.
              Försök ta in det i den fortsatta debatten.
            </seg>
          </u>
          <note type="speaker" xml:id="i-a160623143e68ce3-0">
            Anf. 24 PETER PERSSON (S):
          </note>
          <u who="peter_persson_b021b6" next="cont" xml:id="i-03d02971608e3e60-0">
            <seg xml:id="i-6b0b6e01b186658b-0">
              Herr talman! Det finns en siffra som inget statsråd och inte
              ens utbildningsministern kommer ifrån. Det är dryga 400 000 arbetslösa.
              Utbildning och arbete hänger intimt ihop. Det är Alliansens stora
              misslyckande.
            </seg>
            <seg xml:id="i-a67fe889b495ae83-0">
              Det var det första jobbskatteavdraget, det andra, det tredje,
              det fjärde och det femte. Arbetslösheten har bara ökat för varje
              jobbskatteavdrag. Men det finns några som har betalat det. Det
              är barn i förskolan, barn i grundskolan, gymnasieungdomarna och
              nu också studenter på högskolan. Det är så det hänger ihop.
            </seg>
            <seg xml:id="i-83fb026f19e7bde3-0">
              Alliansens sterila politik för att utveckla vårt land är en ren
              marknadsliberal utbudspolitik. Sänk skatten, sänk lönen och piska
              människor till en arbetsmarknad som har stagnerat. En socialliberal
              skulle skämmas så att han rodnade, så att det blänkte i mitt röda
              partimärke, om han hade gått så hårt åt arbetslöshetsförsäkring
              och sjukförsäkring som Björklund och hans kamrater.
            </seg>
            <seg xml:id="i-b839541feb9ca9df-0">
              Det är någonting annat som skapar arbete. Det är näringspolitik,
              utbildningspolitik och en stark omställningspolitik. Jobbfiaskot
              är också utbildningsministerns och regeringens gigantiska misslyckande.
              Socialdemokraterna kommer att få göra det en gång till: röja upp
              i massarbetslöshet efter dem.
            </seg>
          </u>
          <note xml:id="i-64329efb79fd7e4f-0">
            Anf. 25 TREDJE VICE TALMANNEN:
          </note>
          <u who="peter_persson_b021b6" prev="cont" xml:id="i-946397d541fbe9c7-0">
            <seg xml:id="i-57338eac0e7531cf-0">
              Jag får erinra debattdeltagarna att denna interpellationsdebatt
              handlar om högskola och universitet.
            </seg>
          </u>
          <note type="speaker" xml:id="i-569d52752f99348f-0">
            Anf. 26 JASENKO OMANOVIC (S):
          </note>
          <u who="unknown" xml:id="i-d2f13a358a59115a-5">
            <seg xml:id="i-ba2d91c8280e1f16-0">
              Herr talman! Jag skrev interpellationen som handlar om Mittuniversitetet
              som är den starkaste motorn som vi har för att upprätthålla sysselsättningen
              men även för att försöka ha så många som möjligt boende i vår
              region.
            </seg>
            <seg xml:id="i-ea48a5bff8fa709f-0">
              Industrin i dag behöver utbildade människor. Industrin behöver
              inte längre människor som har nioårig skola eller kanske två år
              på gymnasieskolan. Den behöver högskoleutbildad personal för att
              kunna klara av den produktion man har i dag inom basindustrin.
              Men det får den inte.
            </seg>
            <seg xml:id="i-5b19b13c31dfe14a-0">
              Inte ens när basindustrin investerar pengar i forskning tycker
              utbildningsministern att det är värt någonting genom att lägga
              in det i ett kvalitetskriterium. Inte ens då är vårt näringsliv
              värt någonting och den investering som den gör i en region.
            </seg>
            <seg xml:id="i-f1f3911049051f0a-0">
              Den här debatten är inte någon masskopiering. Det handlar om
              den oro som vi känner i vår region när vi ser vad man gör med
              de universitet vi har med begränsade möjligheter för ungdomar
              och även för livslångt lärande.
            </seg>
            <seg xml:id="i-66f99460a2b8bfe6-0">
              Det är universitet som är anpassade för livslångt lärande. De
              är till för människor som är mitt uppe i karriären som behöver
              förkovra sig och höja sin kompetens. Den här debatten handlar
              om den oro människor känner i regionen när de ser Björklunds politik.
            </seg>
            <seg xml:id="i-94d22057d851400d-0">
              Svara på min tidigare fråga: Har alla kommit in på universiteten
              under höstterminen? Jag har inte fått något svar.
            </seg>
          </u>
          <note type="speaker" xml:id="i-0df6175519837858-0">
            Anf. 27 ÅSA LINDESTAM (S):
          </note>
          <u who="asa_lindestam_726066" xml:id="i-bd5bb849b6701f73-2">
            <seg xml:id="i-074ca18cb9fff7ba-0">
              Herr talman! Förr kunde man alltså, som jag berättade, gå direkt
              från grundskolan in i ett arbete. Det kan vi inte längre i dag.
              Arbetslivet kräver utbildning. Jag menar inte att vi behöver bygga
              ut; däremot måste vi få behålla.
            </seg>
            <seg xml:id="i-f1e4994271ce9b85-0">
              I vår lokaltidning kunde vi i lördags se rubriken: 760 platser
              försvinner. Det är inte en ökning, utan det är platser som försvinner.
              Det är rektorn på Högskolan i Gävle som säger detta. Dessutom
              säger hon: Det är inte första året vi tvingas göra nedskärningar,
              och vi har hela tiden försökt behålla så många program som möjligt.
              Då har vi plockat bort fristående kurser, men nu blir det allt
              svårare.
            </seg>
            <seg xml:id="i-d6de2fc7f3b9d0af-0">
              Så här ser det ut hos oss, och jag vill inte att det ska vara
              på det här viset. Jag tycker att de som vill gå i skolan ska få
              det. Dessutom kräver arbetslivet hos oss att vi har en högre utbildning.
              Den kan vi få genom att ha möjlighet att läsa på det här viset.
            </seg>
            <seg xml:id="i-67b778ceb179c196-0">
              Jag föreslår Roger Haddad att han skriver en egen interpellation
              om det som han tar upp om olika mätningssystem. Då kan vi diskutera
              det vid en annan tidpunkt, för tiden löper ut alldeles för fort
              nu. Men jag tar gärna en sådan debatt och deltar i den, även om
              ministern också tvingas delta om det blir en interpellationsdebatt.
            </seg>
            <seg xml:id="i-556f7e79e90f917c-0">
              Jag vill avsluta med att säga att söktrycket ökar hos oss. Ministern
              sade att det går nedåt och minskar i framtiden. Det ser inte vi
              eftersom vi inte bara vänder oss till 19-åringar. Vi vänder oss
              till människor som är betydligt äldre – på grund av de nedskärningar,
              varsel, uppsägningar och flytt av företag som sker hos oss. Det
              är detta som gör att allt fler ser möjligheten att gå en högskoleutbildning
              och få en annan och ny framtid hos oss och i hela Sverige.
            </seg>
          </u>
          <note type="speaker" xml:id="i-ff1ebc45beb664d9-0">
            Anf. 28 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-0121a1ac07dd7d3a-2">
            <seg xml:id="i-daca69b1ef3a0278-0">
              Herr talman! Denna debatt har lockat många talare – tolv till
              antalet, och det inkluderar Jan Björklund. Det stora intresset
              för debatten visar hur viktig frågan är, och skillnaderna mellan
              partierna framstår tydligt.
            </seg>
            <seg xml:id="i-289577de82d45d96-0">
              Folkpartiet vill utöka klasskillnaderna; Socialdemokraterna vill
              minska dem. Folkpartiet vill sätta käppar i hjulet för folk; Socialdemokraterna
              smörjer samhällsmaskineriet tillika högskolemotorerna ute i Sveriges
              regioner, däribland Linnéuniversitetet.
            </seg>
            <seg xml:id="i-a5795562b0a74fdb-0">
              Högre utbildning lönar sig, herr talman. För individen handlar
              det om en chans att utvecklas som människa, om frihet och om att
              få fler valmöjligheter. Högskoleutbildade har högre lön, lägre
              risk för arbetslöshet, lättare att byta jobb och bättre hälsa.
            </seg>
            <seg xml:id="i-9b39ff02e041d114-0">
              Men andelen ungdomar som kan börja vid högskola eller universitet
              minskar trots att söktrycket ökar. Denna utveckling visar sorgligt
              nog inte många tecken på att stanna av, men det måste vi få ett
              slut på. Regeringens kraftiga neddragningar måste brytas nu –
              nu, herr talman!
            </seg>
          </u>
          <note type="speaker" xml:id="i-6c5f6b353a116c29-0">
            Anf. 29 MONICA GREEN (S):
          </note>
          <u who="monica_green_e58cbb" xml:id="i-8df55d8f324aeb30-2">
            <seg xml:id="i-6d780031dd612a14-0">
              Herr talman! Debatten handlar som sagt om utbildning. Med andra
              ord handlar den om framtid och möjligheter till jobb och om att
              motverka klyftorna i samhället. Den handlar om att ge de många
              människorna möjligheter att förverkliga sina drömmar och skaffa
              sig en utbildning och ett jobb i framtiden.
            </seg>
            <seg xml:id="i-4a00c1b0af04aec5-0">
              Vi ser på det lokala perspektivet. Jag ser på Skövde, men sammantaget
              har vi en bred bild av hur det ser ut i Sverige. Utbildningsministern
              vill inte lyssna på oss socialdemokrater. Han borde kanske lyssna
              på rektorerna. Jag vet att han avfärdar det hela med att säga:
              Ja, ja, de där ämbetsmännen vill bara ha mer pengar. Dem behöver
              man inte lyssna på. Men han kan kanske lyssna på näringslivet
              om han inte vill lyssna på oss eller på de rektorer runt om i
              landet som ser mycket allvarligt på situationen.
            </seg>
            <seg xml:id="i-ae55f2dbf83870c9-0">
              Vi ser det som mycket allvarligt att Skövdes högskola får en
              minskning med 400 platser. Ministern står här och säger: Vi kan
              inte bara lyfta ut en årskurs, för vi måste räkna på samma sätt.
              Ändå står han sedan här och säger att det är 19-åringar som det
              är all-time-high för och att det är de som står för 53 procent.
            </seg>
            <seg xml:id="i-2b1278efa281b470-0">
              Vi socialdemokrater vill ge fler chansen. Vi vill att man ska
              ha en möjlighet hela livet. De siffror som vi har beräknat och
              visar gäller för 19–24-åringar. Men vi vill ge fler möjligheten
              att komma tillbaka senare i livet. Om vi ska ha vuxenutbildning
              och flera chanser till högre utbildning längre fram i åldrarna
              kan man inte minska antalet platser därför att man tror att det
              är färre 19-åringar om två år. Vi vill höja ambitionen eftersom
              Sverige är ett litet land. Vi är fler än tidigare, men Sverige
              är fortfarande ett litet land. Vi ska vara på tå i den internationella
              konkurrens som vi har. Vi behöver utbilda fler med hög kvalitet
              och genom högre utbildning.
            </seg>
          </u>
          <note type="speaker" xml:id="i-0a490787018464b8-0">
            Anf. 30 GUNILLA SVANTORP (S):
          </note>
          <u who="gunilla_svantorp_b91af7" xml:id="i-6dea7353fe869fad-2">
            <seg xml:id="i-3d9a80b014727b97-0">
              Herr talman! 849 platser försvinner från Karlstads universitet
              – platser som mer än väl hade behövts. Detta sker samtidigt som
              söktrycket är enormt. 17 700 vill läsa vid Karlstads universitet.
              De 849 platserna motsvarar nästan en tiondel av antalet platser,
              och de hade mer än väl behövts i dessa tider av hög arbetslöshet
              och omställningsbehov.
            </seg>
            <seg xml:id="i-3bf7a92db5339e99-0">
              När utbildningsutskottet för ett par år sedan besökte Bryssel
              ifrågasatte utbildningskommissionären Sveriges låga mål för det
              antal som går vidare till högre studier. Vi har redan nått det
              mål som regeringen har satt upp. Det är en märklig politik att
              sätta mål som redan är uppnådda.
            </seg>
            <seg xml:id="i-8217ba54f9b52d8b-0">
              Men denna målsättning följer samma linje som regeringen brukar
              använda, till exempel argumenten att det är så många fler som
              läser inom den högre utbildningen i dag än 2006. Ett sådant påstående
              måste jämföras med något för att det ska få relevans. Det är intressant
              att jämföra med antalet invånare i Sverige. År 2006 hade vårt
              land nästan 9,1 miljoner invånare. I dag är siffran nästan 9,6
              miljoner. Då skulle det väl vara märkligt om inte det antal som
              studerar vore större i dag än 2006.
            </seg>
            <seg xml:id="i-9e1a51734ae6610f-0">
              Min fråga om breddad rekrytering har inte fått svar. Jag blir
              nyfiken på hur utbildningsministern tänker om de 800 000 människor
              som vi har i Sverige i dag som har slutat skolan efter grundskolan
              och som mycket väl behöver bygga på sin kompetens. Är utbildningsministern
              nöjd med att antalet studerande per tusen invånare stadigt minskar?
              Stärker det vår konkurrenskraft gentemot andra länder?
            </seg>
          </u>
          <note type="speaker" xml:id="i-1edb86c7eab3823e-0">
            Anf. 31 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-9a711ff4d02253ee-1">
            <seg xml:id="i-ae2c053894f386b6-0">
              Herr talman! Jag noterar att utbildningsministern inte svarar
              på frågan om hur han kan vara så nöjd när näringslivets företrädare
              ständigt uttrycker en oro. De uttrycker inte alls en nöjdhet med
              att regeringen inte höjer ambitionen för högre utbildning.
            </seg>
            <seg xml:id="i-eea77b15beefe17e-0">
              Ett lands allra viktigaste resurs är människors vilja att utbilda
              sig. Arbetslösheten, som regeringen har misslyckats med att få
              ned, gör nu att allt fler människor vill satsa på utbildning.
              Diskussionen om 19-åringar eller inte 19-åringar riskerar att
              ta bort fokus från det som vi alla vet: Det är de många människornas
              vilja att utbilda sig som är den största och viktigaste resursen.
              Vi behöver ha en politik som tar hand om den och som inte gör
              att allt fler rektorer och företrädare för universitet och högskolor
              måste säga: Jag måste stänga dörren för kompetenta sökande.
            </seg>
            <seg xml:id="i-8d982f97a951ee66-0">
              Herr talman! Det är sorgligt att regeringen inte vill göra mer
              för att satsa på det svenska näringslivets behov av högre kunskap
              eller på att ta vara på människors vilja att gå vidare när arbetslösheten
              slår till i större utsträckning än i dag. Det handlar också om
              en ovilja att ta vara på alla dessa människors vilja att öka sin
              egen kompetens på andra områden än just de efterfrågade och deras
              förmåga och önskan att bilda sig och bli kompetenta medborgare.
            </seg>
            <seg xml:id="i-83e428fe9fef29c3-0">
              Den svenska industrin är inte basically gone. Jag oroar mig för
              att det är arbetslösas och ungdomars möjligheter att komma vidare
              i Sverige, deras framtidshopp, som är basically gone.
            </seg>
            <seg xml:id="i-0e4ecfd5fe26f8e3-0">
              Jag vill ställa mig bakom Gunilla Svantorps fråga och upprepa
              min egen. Hur kan ministern vara så nöjd när man inom näringslivet
              är så oroad för den bristande kunskapsambitionen?
            </seg>
          </u>
          <note type="speaker" xml:id="i-7e582e26b1b6c806-0">
            Anf. 32 LOUISE MALMSTRÖM (S):
          </note>
          <u who="louise_malmstrom_970d93" xml:id="i-70df2a428328693a-1">
            <seg xml:id="i-4ea74cb40a485842-0">
              Herr talman! Jag hoppas att åhörarna noterade att utbildningsministern
              trasslade till det ytterligare och fortsatte att tjata om 19-åringar
              och all-time-high utan att svara på mina frågor. Men det är faktiskt
              okej, för egentligen är det inte antalet 19-åringar som är den
              viktigaste faktorn och som ska styra våra ambitioner när det gäller
              högre utbildning. Jag känner inte till ett enda lärosäte som bara
              har 19-åringar på sina utbildningar.
            </seg>
            <seg xml:id="i-7b377648c55e6b4b-0">
              Det som borde styra vårt lands ambitioner är framför allt hur
              vi rustar oss i förhållande till andra länder. Högskoleverket
              varnade för att andra länders utbildningsnivå riskerar att springa
              om Sveriges. Att ta fram en sådan rapport var det sista de gjorde
              innan de lade ned.
            </seg>
            <seg xml:id="i-d861f293ba6d7361-0">
              Det som också borde styra ambitionerna är hur chanserna på arbetsmarknaden
              ser ut för dem som saknar eftergymnasial utbildning. Här känner
              ni alla väl till matchningsproblematiken. Det handlar också om
              hur högt söktrycket till högre utbildning är, oavsett ålder. Vi
              vet att det slog rekord i höst igen. Slutligen handlar det om
              i vilken takt våra lärosäten kan leverera utbildning av god kvalitet.
              Här kan du lyssna på lärosätena, Jan Björklund. De saknar en dialog
              med dig, så kontakta dem.
            </seg>
            <seg xml:id="i-2b92f3cebd707414-0">
              Jag tycker att du kan dra ut protokollet från den här debatten,
              begrunda de oroande faktorerna och tänka om. Eller så kan du säga
              rakt ut att Sverige inte ska konkurrera med kunskap och kompetens
              och att Socialdemokraternas ambitioner är för höga. Men några
              måste också bli akademiker, Jan Björklund. Omvärlden har förstått
              att allt fler måste bli det.
            </seg>
          </u>
          <note type="speaker" xml:id="i-113740727277e92a-0">
            Anf. 33 Utbildningsminister JAN BJÖRKLUND (FP):
          </note>
          <u who="unknown" xml:id="i-d2f13a358a59115a-6">
            <seg xml:id="i-842d6dcd94035ae3-0">
              Herr talman! Låt mig svara på några av de frågor som har ställts.
              Sverige är en industrination. Sverige ska förbli en industrination.
              Det tas in fler ungdomar till civilingenjörsutbildningar och högskoleingenjörsutbildningar
              än på mycket lång tid. Där har vi expanderat. Det är fler som
              pluggar till dessa yrken, och det beror på att vi har uppvärderat
              matte i gymnasiet, till skillnad från Socialdemokraternas tid
              då man valde bort matten. Vi utbildar nu fler ingenjörer, och
              det är viktigt.
            </seg>
            <seg xml:id="i-d78bcac1e0a5f2d8-0">
              Jag tycker att den ideologiska diskussionen är viktig. Några
              här definierar klassklyftor som att inte alla går på universitetet.
              Det är det här som är det centrala, och det är här som pulsen
              slår i debatten, antar jag. Jag nedvärderar inte yrkesutbildningar.
              Men det var precis vad Désirée Liljevall gjorde när hon sade att
              Folkpartiet vill ha klassklyftor eftersom alla inte går på universitetet.
              Andelen som går på universitetet är ju större i dag än när Göran
              Persson var statsminister. Var det större klasskillnader då än
              nu, kanske? Vi går alltså mot minskade klassklyftor med den definitionen.
              Det är en väldigt märklig uppfattning. Fler än någonsin går i
              högre utbildning, och vi kommer att nå ännu högre siffror om några
              år. Men ni säger att det skapar klassklyftor eftersom alla inte
              går där. Det är en otrolig uppfattning. Vad är det för fel på
              yrkeshögskolor och yrkesutbildningar? Ni kallar er för arbetarparti,
              men ni föraktar yrkesarbete. Det är oerhört märkligt.
            </seg>
            <seg xml:id="i-48fafb9ac88f2715-0">
              Det har gjorts rätt många fientliga uttalanden när det gäller
              våra nationella forskningsuniversitet. Peter Persson är värst.
              Det handlar om Chalmers, Karolinska Institutet, Göteborgs universitet,
              Lund och Uppsala. De får för mycket pengar, menar man. Pengarna
              ska fördelas ut i stället. Jag ska naturligtvis berätta för dem
              att ni tycker det. Den fördelning som vi har är ungefär densamma
              som under den socialdemokratiska regeringen. Det är en kraftig
              forskningssatsning på de större universiteten, och vi satsar mindre
              på de små. Men det är medvetet, och det beror på att det är på
              de större universiteten som forskningen har allra högst kvalitet.
            </seg>
            <seg xml:id="i-9ac9d4cb848b720c-0">
              Sverige har, herr talman, mycket höga ambitioner när det gäller
              högre utbildning. Vi ligger tvåa i världen när det gäller kvalitet
              i högre utbildning, och snart kan 63 procent av våra ungdomskullar
              genomgå högre utbildning. Det är mer än någonsin, och det är unikt
              högt i ett internationellt perspektiv.
            </seg>
          </u>
          <note xml:id="i-c2a462291ff4db1c-0">
            Överläggningen var härmed avslutad.
          </note>
          <note xml:id="i-6be58114662365a6-0">
            6 § Svar på interpellation 2013/14:100 om offentlighetsprincipen
          </note>
          <note type="speaker" xml:id="i-79edf3b86e5ac32f-0">
            Anf. 34 Justitieminister BEATRICE ASK (M):
          </note>
          <u who="unknown" xml:id="i-d2f13a358a59115a-7">
            <seg xml:id="i-02783b8637ba2d63-0">
              Herr talman! Morgan Johansson har frågat statsministern vilka
              initiativ som statsministern avser att ta för att regeringen och
              Regeringskansliet på ett tydligare sätt ska respektera och skydda
              den svenska offentlighetsprincipen. Frågan har överlämnats till
              mig.
            </seg>
            <seg xml:id="i-a898f362d97ead6f-0">
              Offentlighetsprincipen är en av hörnstenarna i ett demokratiskt
              samhälle. Vad offentlighetsprincipen slår fast är att allmänheten
              ska ha rätt till insyn i och kunna kontrollera myndigheternas
              agerande. Ett av de viktigaste uttrycken för offentlighetsprincipen
              är allmänhetens rätt att ta del av allmänna handlingar. Denna
              rätt är av stor betydelse för den allmänna debatten och medborgarnas
              ställningstaganden i olika samhällsfrågor. Sverige är ett föregångsland
              på detta område, inte minst i Europa. Det är en viktig prioritering
              för regeringen att i förhandlingsarbetet i EU värna offentlighetsprincipen
              och att bevaka att de regler som, till följd av ett svenskt initiativ,
              finns i EU på detta område upprätthålls.
            </seg>
            <seg xml:id="i-c2a3c109ab896194-0">
              Regeringskansliet är en öppen organisation. Offentlighet och
              insyn ska prägla verksamheten. Det görs betydande insatser inom
              Regeringskansliet för att på bästa sätt ge allmänheten och journalister
              en hög servicenivå. Varje ärende ska hanteras korrekt och skyndsamt.
              Ärenden som rör rätten att ta del av allmänna handlingar är högt
              prioriterade och behandlas med förtur för att tryckfrihetsförordningens
              krav på öppenhet och skyndsamhet i hanteringen ska säkerställas.
            </seg>
            <seg xml:id="i-0b7feaeb0f0531b7-0">
              Det har under senare år skett en ökning av antalet förfrågningar,
              och ärendena har blivit mer komplexa. Detta ställer krav på de
              rutiner och den organisation som behövs för att ärendena ska kunna
              handläggas skyndsamt och för att vi även i övrigt ska kunna hålla
              en hög servicenivå. Det är förstås av yttersta vikt att såväl
              regeringen som Regeringskansliet tillämpar de sekretessbestämmelser
              som är beslutade av riksdagen på ett korrekt och noggrant sätt.
            </seg>
            <seg xml:id="i-45460291b19629dc-0">
              Regeringskansliets handläggning och organisation ska anpassas
              för att möta det ökade antalet förfrågningar från allmänheten.
              Det pågår ett arbete med att ytterligare utveckla arbetsformerna
              inom hela Regeringskansliet i fråga om hanteringen av allmänna
              handlingar.
            </seg>
            <seg xml:id="i-a5350c986dd92aff-0">
              I de här viktiga frågorna är ambitionen att kontinuerligt granska
              den egna tillämpningen av reglerna i syfte att säkerställa fortsatt
              öppenhet på det sätt vi alla önskar.
            </seg>
          </u>
          <note type="speaker" xml:id="i-5a019202d247f30f-0">
            Anf. 35 MORGAN JOHANSSON (S):
          </note>
          <u who="morgan_johansson_2143dc" xml:id="i-9e2d76b14eefb36c-0">
            <seg xml:id="i-1bcce2194842f91b-0">
              Herr talman! Tack, justitieministern, för svaret, även om jag
              måste säga att jag tycker att det är ett anmärkningsvärt svagt
              svar mot bakgrund av den mycket hårda kritik som Regeringskansliet
              har fått för hanteringen av offentlighetsprincipen.
            </seg>
            <seg xml:id="i-0dd11cb28338626c-0">
              Justitieombudsmannen skriver i ett utlåtande från mars i år så
              här: Beträffande myndigheten Regeringskansliet är huvudregeln
              i dess instruktion, 18 §, att prövningen av frågor om handlingsutlämnande
              ska ske inom det departement eller motsvarande som förvarar den
              begärda handlingen. Den normala beredningsgången är inte angiven,
              inte heller vilken eller vilka befattningshavare som ska göra
              prövningen. Regeringskansliets yttranden har inte kastat något
              ytterligare ljus över vilka handläggningsrutiner som tillämpas.
              Handläggningen verkar att döma av det som framkommit ske ad hoc,
              utan tillräckligt stöd i fasta rutiner eller principer.
            </seg>
            <seg xml:id="i-b907421c0d46f314-0">
              Det säger Justitieombudsmannen. Ad hoc och utan principer betyder
              på vanlig svenska att ni hanterar offentlighetsprincipen från
              fall till fall, från dag till dag och lite hejsan svejsan utan
              fasta principer. Det blir ännu värre när man fortsätter läsa vad
              Justitieombudsmannen skriver. Det ter sig som om en begäran som
              inte leder till ett omgående utlämnande av den begärda handlingen
              lätt kan hamna i ett ingenmansland, där den skickas runt utan
              att vare sig tjänstemän eller statsråd kan hållas ansvariga för
              långa handläggningstider eller andra brister som inkräktar på
              enskildas och massmediers grundlagsstadgade insynsrätt.
            </seg>
            <seg xml:id="i-261d479a4d15a0f5-0">
              Begäran skickas alltså runt mellan departement utan att någon
              ansvarar för frågan. Utifrån det menar Justitieombudsmannen att
              Regeringskansliets handläggning av detta har inneburit grova åsidosättanden
              av tryckfrihetsförordningens krav på skyndsamhet. Grova åsidosättanden.
              Man lägger också till en slutkläm i yttrandet: Det är från JO:s
              synpunkt ovanligt att uppenbara brister i handläggningen av frågor
              som gäller offentlighetsprincipen uppdagas inom en myndighet utan
              att myndigheten själv vidgår och beklagar det som brustit. I de
              här granskade fallen synes Regeringskansliet anse att dess handläggning
              varit normal och godtagbar.
            </seg>
            <seg xml:id="i-9968198b49e8cdb9-0">
              Här riktar alltså Justitieombudsmannen stenhård kritik mot Regeringskansliet
              för handläggningen. Man kritiserar dem för grova åsidosättanden.
              Man noterar dessutom att det verkar som att Regeringskansliet
              inte ens har förstått vad Justitieombudsmannen har sagt.
            </seg>
            <seg xml:id="i-199be15c8467dcad-0">
              Mot den bakgrunden tycker jag att justitieministerns svar är
              väldigt svagt. Hon säger bara: Vi arbetar med frågan.
            </seg>
            <seg xml:id="i-386405befd8f65e1-0">
              Jag har inte ens börjat prata om den andra frågan min interpellation
              handlar om, det vill säga handläggningen av Tobias Billströms
              aktieaffärer, hemligstämplandet av det och vägran att lämna ut
              information om när han gjorde sina aktieaffärer. Jag återkommer
              till det i mitt nästa inlägg.
            </seg>
            <seg xml:id="i-2a8bd5491538e4a9-0">
              Så här långt vill jag ställa följande fråga till justitieministern:
              Förstår justitieministern att hon och Regeringskansliet har gjort
              grova fel? Förstår hon Justitieombudsmannens kritik på den här
              punkten? Medger hon att Regeringskansliet inte hanterar frågorna
              på det sätt som grundlagen föreskriver att man ska och på det
              sätt som Justitieombudsmannen skriver? Kan vi från och med nu
              förvänta oss bättre hantering av offentlighetsprincipen och ett
              bättre bemötande av dem som begär ut handlingar från Regeringskansliet
              än vi hittills har sett? Kan vi förvänta oss att Regeringskansliet
              och justitieministern tar Justitieombudsmannens kritik och för
              övrigt också konstitutionsutskottets kritik – som också har varit
              stark – på allvar?
            </seg>
          </u>
          <note type="speaker" xml:id="i-cd519188b36c7194-0">
            Anf. 36 Justitieminister BEATRICE ASK (M):
          </note>
          <u who="unknown" xml:id="i-d2f13a358a59115a-8">
            <seg xml:id="i-df82f17a541f6875-0">
              Herr talman! Vi lyssnar givetvis på den kritik som KU och Justitieombudsmannen
              har lämnat. Redan innan kritiken lämnades hade vi inlett ett arbete
              inom förvaltningsavdelningen för att bättre kunna ta hand om ett
              ökande antal ärenden. Inom ramen för det pågående arbetet beaktas
              konstitutionsutskottets och JO:s kritik. Inom förvaltningsavdelningen
              överväger man just nu att tillsätta ett särskilt projekt för att
              arbeta vidare med en del av frågorna.
            </seg>
            <seg xml:id="i-883723bae7de71b0-0">
              När det gäller KU:s granskning av UD handlade kritiken om att
              diariet inte var tillgängligt för allmänheten. Numera kan allmänheten
              söka på egen hand i diariet. Det gick inte tidigare.
            </seg>
            <seg xml:id="i-24014a62a4615753-0">
              KU pekade också på att det i ett fall saknades en uppgift om
              datum i en sekretessmarkering. Det var ett förbiseende som man
              kan beklaga.
            </seg>
            <seg xml:id="i-007f93cbd5c8c28b-0">
              I JO:s beslut prövades ett par ärenden där JO ansåg att Regeringskansliets
              handläggning varit för långsam. Det är naturligtvis allvarligt,
              och det kan man beklaga. Men även i de fallen kan jag konstatera
              att åtgärder har vidtagits för att tillgodose allmänhetens tillgång
              till allmänna handlingar.
            </seg>
            <seg xml:id="i-9c5c2dc398fdaa11-0">
              Förvaltningsavdelningens roll som samordnare och stöd i vissa
              typer av ärenden har som sagt lett till ökad enhetlighet och ökad
              effektivitet i det viktiga arbetet.
            </seg>
            <seg xml:id="i-7c2fe486e0ddeae9-0">
              När det gäller KU:s granskning av vissa handlingar i den så kallade
              Saudiaffären fanns det ett e-postmeddelande som inte hade diarieförts
              på Försvarsdepartementet och som tyvärr raderades därefter. Någon
              annan kritik lämnades inte. Det rörde sig om ett förbiseende även
              i det fallet.
            </seg>
            <seg xml:id="i-272c580ac6473930-0">
              Det är viktig kritik som kommer från de olika institutionerna,
              och vi tar det på stort allvar. Jag tror att det är viktigt att
              se det ökande antalet ärenden som kommer och den komplexitet som
              de numera ofta har. Det är viktigt att säkerställa bra rutiner
              och enhetlighet inom Regeringskansliet för att hantera det.
            </seg>
            <seg xml:id="i-ad7cc6defabd189a-0">
              Mitt svar på frågan som Morgan Johansson ställer om vi kan förvänta
              oss en bättre hantering är: Ja, självklart är det min absoluta
              ambition att både skyndsamheten och korrektheten i hanteringen
              av de olika typer av förfrågningar som kommer ska vara riktig.
              Jag tror att det är viktigt för allmänhetens förtroende att vi
              har regler på området.
            </seg>
            <seg xml:id="i-0a6f14ea0bf1a7bb-0">
              Jag vill gärna påpeka att den prövning och det sätt som vi arbetar
              på följer många års erfarenhet och rutiner som har legat till
              grund för arbetet. Men ökad efterfrågan och ökad komplexitet måste
              hanteras. Det innebär att vi ständigt behöver förnya och fundera
              över de regelverk som finns. Däremot måste vi hålla på lagar och
              regler som riksdagen har beslutat om. Det handlar ibland om sekretessmarkeringar
              eller sekretesskydd eftersom det också finns integritetsaspekter
              i olika typer av handlingar och ärenden. Det måste också hanteras
              på ett korrekt sätt. Annars blir det fel.
            </seg>
            <seg xml:id="i-e7849e498604ec9a-0">
              Det finns goda skäl för att detta granskas, diskuteras och prövas.
              Och det arbete som pågår inom Regeringskansliet leder fram till
              en bättre tingens ordning än vi har kunnat se. Jag vågar dock
              påstå att det inte har berott på ovilja eller ointresse utan snarare
              på de förändringar vi kan se i ärendetillströmningen, men också
              på grund av den komplexitet som prövningen av varje enskilt ärende
              faktiskt innebär.
            </seg>
          </u>
          <note type="speaker" xml:id="i-c7fd7894610a4209-0">
            Anf. 37 MORGAN JOHANSSON (S):
          </note>
          <u who="morgan_johansson_2143dc" xml:id="i-9e2d76b14eefb36c-1">
            <seg xml:id="i-512cc4b9732f9010-0">
              Herr talman! Problemet är att det finns ett mönster. Det är lite
              för mycket som händer nu. Justitieombudsmannen riktar kritik;
              konstitutionsutskottet riktar kritik. Vi har dessutom Billströmbeslutet
              som jag ska återkomma till. Det finns ett mönster av att Regeringskansliet
              hela tiden sluter sig och präglas av en stark ovilja att visa
              vad man egentligen håller på med. Det är ett grundläggande demokratiskt
              problem; medborgarna har rätt till den insynen för att kunna veta
              att allt går rätt till. Massmedierna har också rätt till den insynen.
            </seg>
            <seg xml:id="i-fd9ce24bfa07e572-0">
              Justitieministern försöker vifta bort KU:s kritik när det gällde
              Saudiaffären. Låt mig läsa från betänkandet: Att underlåta registrering
              och att dessutom föra över innehållet i det bifogade dokumentet
              till en icke diarieförd handling och att utan synbart stöd i gallringsföreskrifterna
              radera det ursprungliga e-postmeddelandet är ett anmärkningsvärt
              åsidosättande av offentlighetsprincipens bestämmelser. Det KU
              säger i sin kritik är stenhårt och att det inte bara handlar om
              något slags olycksfall i arbetet. Det pekar mot ett medvetet sätt
              att försöka mörklägga vad som förevarit i ärendet. Det är det
              som KU slår bakut mot.
            </seg>
            <seg xml:id="i-b42b0998207fe0eb-0">
              Då kommer vi till Billströmbeslutet. JO pekade på att det verkar
              som att det inte finns några principer för när man bifaller eller
              avslår begäran om att få ut handlingar. Allt sker ad hoc, och
              det är lite hejsan svejsan med principerna. Det kan man sannerligen
              säga om när ni prövade Billströmfrågan.
            </seg>
            <seg xml:id="i-3310838392c6b80a-0">
              Bakgrunden var att TV4 begärde ut tidpunkterna för när Tobias
              Billström hade gjort sina aktieaffärer i gruvbolaget Lappland
              Goldminers eftersom det fanns misstankar om att Billström ägnat
              sig åt insideraffärer och alltså hade utnyttjat information, som
              han kan ha haft som statsråd, för egen vinning. Regeringen avslog
              begäran med argumentet att det skulle kunna skada Billström om
              informationen lämnades ut. Justitieministern var med och undertecknade
              det beslutet.
            </seg>
            <seg xml:id="i-ddc8b216947bf77f-0">
              Min fråga till justitieministern är: Vad menar ni med det? Vilken
              skada skulle Tobias Billström kunna lida av att han redovisar
              sina aktieköp? Om Billström har rent mjöl i påsen, vad har han
              i så fall att dölja? Jag skulle vilja säga att Billström lider
              mer skada nu när ni hemlighåller hans affärer än om han hade redovisat
              dem. När ni nu har hemligstämplat detta finns det många som drar
              slutsatsen att han kanske har något att dölja.
            </seg>
            <seg xml:id="i-821cedd664d019c1-0">
              I mitt tidigare inlägg frågade jag vad justitieministern tänkte
              göra, om hon förstår kritiken och erkänner att man har gjort fel.
              Jag förstod på hennes svar att hon i varje fall förstår kritiken
              och att man ska försöka göra något åt detta. Det är i så fall
              bra.
            </seg>
            <seg xml:id="i-4d6d210a538e2168-0">
              Jag vill också ställa en följdfråga när det gäller beslutet om
              Tobias Billström. Varför hemligstämplade ni just det beslutet?
              Varför hemligstämplade ni hans aktieköp? Varför ville ni inte
              lämna ut tidpunkterna? Vad var ni rädda för? Kom inte med argumentet
              att du inte kan uttala dig i enskilda fall. Det kan man göra när
              man inte själv har varit med och beslutat, men detta är ett beslut
              som regeringen själv har fattat. Då måste också ansvarigt statsråd
              kunna svara på följdfrågor.
            </seg>
            <seg xml:id="i-263172408b8e8ef0-0">
              Kan det vara så – om man ska spekulera – att ni fattar beslutet
              därför att det kan finnas fler tvivelaktiga aktieköp och ni vill
              inte skapa en redovisningspraxis? Är detta det egentliga argumentet?
            </seg>
            <seg xml:id="i-07a66db5d3587fd4-0">
              Jag återkommer till min fråga: Varför ville ni inte lämna ut
              tidpunkterna för när Tobias Billström gjorde dessa kontroversiella
              aktieköp?
            </seg>
          </u>
          <note type="speaker" xml:id="i-c82d40e3c8d4637c-0">
            Anf. 38 Justitieminister BEATRICE ASK (M):
          </note>
          <u who="unknown" xml:id="i-d2f13a358a59115a-9">
            <seg xml:id="i-833020398b4559f7-0">
              Herr talman! Tack, Morgan Johansson, som uppenbarligen inte tror
              att jag är dum i huvudet utan faktiskt har förstått frågorna.
              Det är bra.
            </seg>
            <seg xml:id="i-b672e66d6119346e-0">
              Det finns ett mönster att regeringen sluter sig, säger Morgan
              Johansson. Man kan faktiskt vända på saken och säga att det finns
              ett positivt mönster, nämligen att KU och JO kanske har blivit
              mer alerta i de så viktiga frågorna. Om det är något jag välkomnar
              är det en diskussion om hur öppenheten ska hanteras och vårdas.
              Den är viktig.
            </seg>
            <seg xml:id="i-c78fd04157af8410-0">
              När det gäller uppgifter om statsråds aktieaffärer förs inom
              Regeringskansliet en förteckning över statsråds innehav av finansiella
              instrument. Syftet med förteckningen, som vi tog initiativ till
              under Carl Bildt-regeringen, är att det ska finnas information
              om statsråds aktieinnehav, som de är skyldiga att anmäla. Enligt
              offentlighets- och sekretesslagen gäller – och det här är viktigt
              – som huvudregel sekretess för den typen av förteckningar och
              för den information som ligger till grund för den här förteckningen.
              Statsråden har dock kommit överens om att själva förteckningen
              ska vara öppen för insyn för allmänheten och har alltså eftergett
              den sekretess som annars gäller.
            </seg>
            <seg xml:id="i-c7cb0b2ec9866387-0">
              Det intressanta är att titta i den skrivelse som Göran Persson
              lämnade till riksdagen. Den regering som efterträdde Carl Bildts
              regering redovisade sin syn på frågorna. Man instämde i vilka
              regelverk som ska gälla, som vi sedan dess har följt.
            </seg>
            <seg xml:id="i-d889fdf37f49f9d2-0">
              Skälet till att förteckningen finns och att den redovisas på
              det sättet är att statsrådens aktieinnehav ska kunna granskas.
              Information skyddas annars av sekretess enligt offentlighets-
              och sekretesslagen. I grunden handlar det om uppgifter om enskildas
              personliga förhållanden, som lagstiftaren, det vill säga riksdagen,
              ansett bör vara skyddade av sekretess i vissa fall.
            </seg>
            <seg xml:id="i-066da691b1005529-0">
              Det här är de grundregler som gäller. När vi prövar frågan använder
              vi gällande regler och den praxis som har utvecklats sedan förteckningen
              infördes – ingenting annat. Vi prövar naturligtvis frågan utifrån
              att det råder sekretess, och därför lämnas inte den typen av information
              ut. Det är en generell prövning som sker i varje ärende.
            </seg>
            <seg xml:id="i-5ce13cd9b0b55015-0">
              Jag är noga med att inte ad hoc-pröva ärenden av något slag utan
              att följa den praxisbildning som uppenbarligen har fungerat och
              ansetts riktig under regeringar med lite olika flagg.
            </seg>
            <seg xml:id="i-b560c6ed2bd010b7-0">
              Morgan Johansson har själv varit statsråd och känner naturligtvis
              väl till hur reglerna har tillämpats också tidigare. Det är viktigt
              att vi inte ändrar på den typen av hantering som gäller handlingar,
              sekretess och offentlighetsprincipen utan att vi följer de riktlinjer
              som riksdagen har lagt fast. Enda skälet till att vi har den öppenhet
              vi har är att statsråd själva har valt att lämna ut uppgifter.
              Det är därför som vi har förteckningen, som jag tycker är ett
              utmärkt dokument och som naturligtvis är viktigt för att allmänheten
              ska kunna granska statsråd på ett riktigt sätt.
            </seg>
          </u>
          <note type="speaker" xml:id="i-300ef345311f23ba-0">
            Anf. 39 MORGAN JOHANSSON (S):
          </note>
          <u who="morgan_johansson_2143dc" xml:id="i-9e2d76b14eefb36c-2">
            <seg xml:id="i-48f6cd759ca2426f-0">
              Herr talman! Nu ska vi vara lite noggranna. Justitieministern
              skriver själv i regeringens beslut att informationen inte ska
              lämnas ut. Regeringen lämnar inte ut den därför att man tror att
              Tobias Billström kan lida skada. Eftersom justitieministern står
              bakom beslutet handlar min enkla fråga om vilken typ av skada
              vi talar om. På den frågan har jag inte fått något som helst svar.
              Det är kanske så att Tobias Billström lider mer skada av att regeringen
              hemlighåller informationen än om den hade redovisats offentligt.
              Det sås en misstanke om att allt faktiskt inte står rätt till.
            </seg>
            <seg xml:id="i-ab109fee871d93f6-0">
              Skyll inte på några tidigare regeringar. Vad jag vet har inte
              en sådan fråga prövats tidigare, det vill säga att lämna ut information
              om tidpunkt för enskilda aktieköp. Vad jag vet finns inte någon
              sådan praxis. Det här är något nytt ni har hittat på.
            </seg>
            <seg xml:id="i-18c3e55546a31c04-0">
              Moderaterna har en historia av slutenhet i sådana frågor. Jag
              minns mycket väl när vi för några år sedan fick tvinga er till
              att gå med på att göra anmälan till det ekonomiska registret i
              riksdagen obligatorisk. Enligt er uppfattning skulle anmälan till
              registret vara frivillig. Det handlar om just aktiefrågor. Jag
              skötte själv förhandlingen med Moderaterna. Vi körde en förhandling,
              och vi vann och ni förlorade. Vi gjorde äntligen registret till
              ett obligatorium, men ni höll emot allt vad ni orkade.
            </seg>
            <seg xml:id="i-646135738481abbd-0">
              Detta mönster, det vill säga kritiken från konstitutionsutskottet,
              kritiken från Justitieombudsmannen och lex Billström-beslutet,
              visar på ett regeringskansli som gör allt vad man kan för att
              sluta sig mer och mer. Det bådar inte gott för offentlighetsprincipen.
              Statsförvaltningen måste, enligt min uppfattning, präglas av öppenhet,
              tillgänglighet och transparens och inte av det nästan hysteriska
              kontrollbehov som jag tycker att man uppvisar just nu.
            </seg>
          </u>
          <note type="speaker" xml:id="i-8b0324c907a1b160-0">
            Anf. 40 Justitieminister BEATRICE ASK (M):
          </note>
          <u who="unknown" xml:id="i-d2f13a358a59115a-10">
            <seg xml:id="i-920db9bbe75a47b1-0">
              Herr talman! Jag sade inledningsvis hur viktigt det är med öppenheten
              och offentlighetsprincipen. Jag delar Morgan Johanssons uppfattning
              på den punkten.
            </seg>
            <seg xml:id="i-61498cfdc261bb1d-0">
              Vi diskuterar huruvida de regler som gäller för utlämnande av
              handlingar är korrekta eller inte och huruvida Regeringskansliet
              har använt gällande regler på ett korrekt sätt. Min uppfattning
              är att vi har gjort det.
            </seg>
            <seg xml:id="i-ff639ca4d1843522-0">
              Reglerna för sekretess handlar inte i första hand om enskilda
              ärenden, utan om huruvida utlämnande av vissa uppgifter kan anses
              vara till men för den personliga integriteten. Det är den prövningen
              som sker. Huvudregeln om sekretess är en fråga om att inte rent
              generellt lämna ut information om personliga förhållanden.
            </seg>
            <seg xml:id="i-9ecdb06938932e9c-0">
              Nej, vi är inte rädda för öppenheten. Tvärtom! En av de viktigaste
              sakerna att värna är öppenheten i den offentliga förvaltningen
              och hur olika företrädare agerar. Det är vad som vaccinerar oss
              mot sådant som kan skapa problem i ett samhälle i form av korruption
              och mycket annat. Öppenheten är viktig.
            </seg>
            <seg xml:id="i-875fa21e0a97cd66-0">
              När det gäller en begäran om att få ta del av handlingar som
              har sekretessmarkeringar ska det ändå göras en prövning. Då är
              det den generella prövningen som ska gälla. Det ska mycket till
              för att ändra på den. Huvudregeln är ändå att uppgifter som rör
              den personliga integriteten inte ska hanteras på det sättet.
            </seg>
            <seg xml:id="i-3a5aa305a5fa1f0a-0">
              Borgerliga statsråd har sedan Carl Bildts regeringstid valt att
              säkerställa att det upprättas en förteckning som beskriver innehav
              av finansiella instrument, och den förteckningen kan lämnas ut.
              Det är ett beslut fattat av statsråden. Sedermera följde Socialdemokraterna
              efter. Det är ett sätt att öka öppenheten. Beskriv inte det som
              något slags desperat åtgärd för att hemlighålla saker när det
              är precis tvärtom.
            </seg>
          </u>
          <note xml:id="i-c2a462291ff4db1c-1">
            Överläggningen var härmed avslutad.
          </note>
          <note xml:id="i-a5fd88c7cba7a0f9-0">
            7 § Svar på interpellation 2013/14:86 om etablering av nyanlända
          </note>
          <note type="speaker" xml:id="i-b36d70ff52a7e052-0">
            Anf. 41 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-4f438e7f81211ebf-0">
            <seg xml:id="i-cd3a91dbee69242c-0">
              Herr talman! Lars Mejern Larsson har frågat mig vilka åtgärder
              jag avser att vidta för att förbättra och utveckla samverkan mellan
              Migrationsverket och de mottagande kommunerna.
            </seg>
            <seg xml:id="i-324a3c8ea8c6a49b-0">
              För närvarande söker många människor asyl i Sverige. Kriget i
              Syrien har drivit miljontals människor på flykt och många av dem
              söker skydd i EU, inte minst i Sverige. Migrationsverket bedömer
              att det i år kommer ca 56 000 asylsökande, vilket är en ökning
              med 28 procent jämfört med förra året. Senast lika många asylsökande
              kom till Sverige var 1992.
            </seg>
            <seg xml:id="i-3ecb84d50b872a66-0">
              Migrationsverket har huvudansvaret för mottagandet av asylsökande
              från det att ansökan ges in till dess att ett lagakraftvunnet
              beslut meddelas. I detta uppdrag ingår bland annat att ordna boende
              för de asylsökande som inte kan ordna det på egen hand. Av de
              ca 45 300 personer som är inskrivna i Migrationsverkets mottagande
              bor mer än 65 procent i boenden som Migrationsverket hyr. Under
              den senaste tiden har mellan 1 500 och 1 900 personer sökt asyl
              i Sverige varje vecka. När Migrationsverket ordnar boende åt asylsökande
              måste man göra detta i enlighet med de regler som finns för offentlig
              upphandling. Det är med andra ord en mycket stor utmaning för
              Migrationsverket att upphandla bostäder för asylsökande i den
              takt som krävs just nu.
            </seg>
            <seg xml:id="i-dc2694b9f4ee926f-0">
              Migrationsverket kontaktar regelbundet bostadsbolag för att ta
              reda på om intresse finns av att hyra ut till Migrationsverket.
              Om ett bostadsbolag visar ett intresse informerar Migrationsverket
              ledningen för den aktuella kommunen.
            </seg>
            <seg xml:id="i-023423713b19b9f0-0">
              Det är viktigt att Migrationsverket har en tidig och tydlig kommunikation
              med kommunerna för att i största möjliga utsträckning underlätta
              arbetet med att hantera de utmaningar det kan innebära för lokalsamhället
              vid en större etablering.
            </seg>
            <seg xml:id="i-3e5f92e32c1a8409-0">
              I de fall en sökande har beviljats uppehållstillstånd och därmed
              övergår från att vara asylsökande till att vara nyanländ ska han
              eller hon anvisas en plats i en kommun och därmed påbörja sin
              etablering i det svenska samhället. Detta är huvudsakligen en
              uppgift för Arbetsförmedlingen.
            </seg>
            <seg xml:id="i-80831f1cd182d96b-0">
              Regeringen följer noga utvecklingen inom de frågor Lars Mejern
              Larsson tar upp.
            </seg>
          </u>
          <note type="speaker" xml:id="i-2a297525948f7356-0">
            Anf. 42 LARS MEJERN LARSSON (S):
          </note>
          <u who="lars_mejern_larsson_d5501c" xml:id="i-5808b9a6ec9f63e5-0">
            <seg xml:id="i-0f6312050efd8863-0">
              Herr talman! Det är svårt att föreställa sig en vardag som består
              av krypskyttar, bomber och skottlossningar. Tänk dig själv att
              inte kunna skydda dina barn, att tvingas bryta upp från nära och
              kära, lämna allt du har, att tvingas att ta med dina barn genom
              minfält, över Medelhavet i överfulla båtar med allt vad det innebär.
            </seg>
            <seg xml:id="i-da8d23cc6f4d0c98-0">
              Vittnena är många, men det handlar om att i första hand kunna
              ge skydd och mat åt sina barn och ett hopp om en framtid som inte
              består av hot, våldtäkter och tortyr. Allt är jättebra här; vi
              har fått mat och tak över huvudet. Det vittnar några av de flyktingar
              som befinner sig i Glava gästgård hemma i Värmland om.
            </seg>
            <seg xml:id="i-3d3feb6108e16cea-0">
              Herr talman! Det räcker långt med mat och tak över huvudet när
              du tvingas att fly från det fasansfulla och ofattbara. Jag tycker
              att det är självklart att vi i Sverige även i framtiden ska kunna
              erbjuda en fristad för de människor som flyr. Det är bara att
              gå till sig själv: Hur skulle vi vilja ha det? Hur skulle vi vilja
              bli bemötta om vi tvingades att fly? Det kanske till och med är
              så att vi måste öppna våra gränser för ytterligare mottagande,
              eftersom trycket år så stort i Syrien och på så många andra håll
              i världen.
            </seg>
            <seg xml:id="i-88c0c863d1e32f0e-0">
              Jag är stolt över att vi i Värmland och Sverige har en så öppen
              syn när det gäller att ta emot flyktingar i nöd. Asylrätten är
              en grundpelare för Sverige och borde vara så för alla länder i
              EU. Vi kan göra mer, men låt oss göra det mer professionellt.
            </seg>
            <seg xml:id="i-b94e3c6ab21b6dca-0">
              Herr talman! Anledningen till min interpellationsdebatt med ministern
              är den oro som jag möter hemma i Värmland från kommuner som inget
              hellre vill än kunna ta sitt ansvar för att mottagandet ska bli
              så bra som möjligt.
            </seg>
            <seg xml:id="i-786cffbd8d99135d-0">
              Herr talman! Jag tackar för svaret, men jag måste erkänna att
              det är ett riktigt icke-svar. I ministerns svar går det att läsa:
              Det är viktigt att Migrationsverket har en tidig och tydlig kommunikation
              med kommunerna för att i största möjliga utsträckning underlätta
              arbetet med att hantera de utmaningar det kan innebära för lokalsamhället
              vid en större etablering.
            </seg>
            <seg xml:id="i-bbadeaf00852d501-0">
              Det är just detta som pekar på att verkligheten består av någonting
              annat. Kommunalrådets i Hagfors kommun beskrivning i NWT i förra
              veckan är tydlig: Vi och andra kommuner i Värmland som tar emot
              många flyktingar, till exempel Storfors, Grums, Filipstad och
              Säffle, har länge lyft frågan om bemanning med Migrationsverket
              på de olika boendena. Vi har också tydliggjort hur viktigt det
              är att vi som kommun informeras om vad som händer. Vid ett tillfälle
              stod det helt plötsligt en stor grupp flyktingar utanför ett boende
              med sina resväskor i händerna utan att vi visste någonting.
            </seg>
            <seg xml:id="i-69fb575a507f517e-0">
              Från ett flertal kommuner runt om i landet som Filipstad, Storfors
              och Hagfors vittnar lokala kommunpolitiker om hur man utan förvarning
              får ett nytt flyktingboende i kommunen. Med någon veckas varsel
              ska kommunen ordna skolgång, förskoleplatser och mycket mer.
            </seg>
            <seg xml:id="i-cdd9b4bca4106074-0">
              För att detta ska uppfattas som någonting positivt på dessa orter
              är det viktigt att både kommunerna och Migrationsverket är väl
              förberedda och samarbetar. Därför krävs en dialog, men även fler
              insatser än vad som ministern räknade upp här. Det Värmlandskommunerna
              vill är att även fortsättningsvis ta ansvar dels därför att behovet
              är stort, dels därför att de människor som kommer hit bidrar till
              en positiv utveckling av vårt land. Men de vill göra det så proffsigt
              som möjligt. Dialogen skulle kunna lösa de flesta problem. I första
              hand handlar det alltså inte om pengar.
            </seg>
            <seg xml:id="i-15f30a59ff1aa8fc-0">
              Herr talman! Vad beror denna uteblivna dialog med berörda kommuner
              på? Tänker ministern ta dessa kommuners oro och rop på hjälp på
              allvar?
            </seg>
          </u>
          <note type="speaker" xml:id="i-46632553683a2771-0">
            Anf. 43 EVA-LENA JANSSON (S):
          </note>
          <u who="eva-lena_jansson_13df82" xml:id="i-75c6720e3fc504fa-0">
            <seg xml:id="i-62e4d6e39dce1fd5-0">
              Herr talman! Jag vill börja med att tacka Lars Mejern Larsson
              för en viktig interpellation. Förra veckan hade socialförsäkringsutskottet
              möte med generaldirektören för Migrationsverket. När vi ställde
              frågor om hur Migrationsverket – Lars Mejern Larsson lyfte frågan
              här – samverkar med kommuner var svaret inte helt enkelt. Migrationsverket
              beskriver, som också Lars Mejern Larsson beskriver, att det kommer
              många nya flyktingar hela tiden i Sverige, och det är viktigt
              att ordna boendet. En offentlig upphandling ska göras, men jag
              vet inte riktigt hur man ska göra den per dygn eftersom det hela
              tiden kommer nya människor och man inte riktigt vet var man ska
              placera dem.
            </seg>
            <seg xml:id="i-2d0429b53eca459b-0">
              Från Socialdemokraternas sida har vi tryckt på att vi skulle
              vilja se ett tydligare uppdrag för Migrationsverket att stödja
              kommunerna i arbetet med att stärka mottagningsverksamheten och
              menar att Migrationsverket bör se över förutsättningarna för hur
              deras personal kan samverka med det lokala samhället under asylprocessen.
              Det har vi framfört, och det framför vi i vår motion till riksdagen.
            </seg>
            <seg xml:id="i-9820611e09cb03fe-0">
              Jag tänkte höra ändå hur Tobias Billström ser på den frågan.
              Om Migrationsverket inte har den här dialogen och finns med som
              en part blir det bara kommunerna som får försöka lösa de här frågorna.
              Vi vet sedan tidigare att kommunerna tar ett stort ansvar. Vi
              vet också att de som tar störst ansvar i dessa krigstider är grannländerna
              till Syrien. Libanon tar emot 752 000 flyktingar, Jordanien härbärgerar
              över 523 000 och Turkiet har nästan en halv miljon, 500 000, flyktingar.
              Irak har 192 000 och Egypten 126 000 flyktingar. Det är många
              i närområdet. Därför är det viktigt att också Sverige kan vara
              med och bidra.
            </seg>
            <seg xml:id="i-077d4e5f8d571c70-0">
              Min bild är, precis som Lars Mejern Larssons, att våra kommunpolitiker
              i Örebro län vill ta ett stort ansvar och gör det, men vill ha
              en bättre dialog med Migrationsverket. Då kan det inte handla
              om att varje kommunstyrelseordförande ska ha ett enskilt samtal
              med Migrationsverkets generaldirektör. Det är mycket smartare
              om migrationsministern och regeringen i stället ger i uppdrag
              till Migrationsverket att ha den här dialogen och samverka med
              kommunerna så att man får till en bra mottagning där både barn
              och de vuxna får ett bra bemötande och kommunerna får de förutsättningar
              som de behöver.
            </seg>
            <seg xml:id="i-89740bab1e29b056-0">
              Min fråga till statsrådet är: Ska statsrådet fortsätta att hänvisa
              till Arbetsförmedlingen, eller tänker Migrationsverket ta det
              ansvar som ligger på den myndigheten? Det räcker inte att bara
              hänvisa till att Arbetsförmedlingen har ansvaret för etableringen.
              Här pratar vi om flyktingmottagande och om asylmottagande som
              går i varandra och där Migrationsverket hela tiden är den part
              som kommunerna ska föra en dialog med. Då håller det inte att
              bara hänvisa till Arbetsförmedlingen. Det är inte de som finns
              på de små orterna.
            </seg>
            <seg xml:id="i-d118a8dfa0868d23-0">
              Jag skulle vilja ha ett mer utförligt svar från migrationsministern,
              om det går att få.
            </seg>
          </u>
          <note type="speaker" xml:id="i-a033c59f7ed304d8-0">
            Anf. 44 FINN BENGTSSON (M):
          </note>
          <u who="finn_bengtsson_813f74" xml:id="i-013f49fb5fd55378-2">
            <seg xml:id="i-36dc06287301051c-0">
              Herr talman! Jag vill också tacka Lars Mejern Larsson för en
              viktig interpellation och tacka migrationsministern för ett uttömmande
              och bra svar.
            </seg>
            <seg xml:id="i-3db961b0d36534b9-0">
              Herr talman! Vi står inför precis det problem som så tydligt
              beskrivs i migrationsministerns svar, nämligen att senast det
              kom lika många asylsökande som nu till Sverige var 1992. Vi har
              alltså ett väldigt söktryck från de behjärtansvärda och skyddsvärda
              individer som kommer hit. Vi ska ge dem en så anständig möjlighet
              det bara går när det gäller att finna sig till rätta under prövningen
              av asylansökan.
            </seg>
            <seg xml:id="i-f9a4f1cdecc3b058-0">
              Tidigare hade vi en princip som innebar flyktingförläggningar,
              något som man glädjande nog lämnade i samband med att den nya
              migrationspolitiken infördes, nämligen ett boende i stället, det
              som kallas normala boendemiljöer. Det leder till det som migrationsministern
              lyfte fram, att då måste man på ett sunt sätt upphandla boenden
              som ska ha en bättre standard än förläggningarna tidigare.
            </seg>
            <seg xml:id="i-11e1ee129921d145-0">
              Eva-Lena Jansson och jag hörde i förra veckan Migrationsverkets
              generaldirektör och medarbetare förklara för oss i socialförsäkringsutskottet
              hur det faktiskt ser ut med de problem de har att möta kommunikationen
              med kommunerna i vissa fall.
            </seg>
            <seg xml:id="i-0ca64b3bc335ad6d-0">
              När det gäller den flyktingström som nu kommer bör man naturligtvis
              så långt som möjligt förhandla och förankra med de kommuner dit
              man tänker anvisa flyktingar ett boende under asylprövningen.
              Men i vissa lägen är det oberäkneligt. När de stod med resväskorna
              i handen – som Lars Mejern Larsson säger – var det kanske inte
              någon som kunde förutse att de skulle just hit. Då gäller det
              att visa medmänsklighet och se till att dessa individer får tak
              över huvudet samma kväll.
            </seg>
            <seg xml:id="i-e14ce0273053ff18-0">
              Detta ska naturligtvis inte hindra en tät dialog mellan Migrationsverket
              och kommunerna. Jag fick klart för mig – enligt vad den operativa
              chefen på Migrationsverket delgav oss – att man står i förbindelse
              med kommunerna där det så är möjligt under de planerade anvisningarna
              av asylboende. Det ska föras en dialog som ska upprätthållas med
              dem som är ansvariga i kommunerna för allting som tillkommer,
              skolgång och annat som kan vara relevant.
            </seg>
            <seg xml:id="i-871f6fc704d31f43-0">
              Om man plötsligt står här med resväskan efter en flykt över minfält
              och hav där man har riskerat att kapsejsa ska man få tak över
              huvudet innan natten faller. I dessa lägen, när det behövs ett
              akut skydd, kan vi inte alltid kräva att Migrationsverket ska
              föra en dialog lokalt med kommunerna.
            </seg>
            <seg xml:id="i-30494368971f82f1-0">
              Med detta sagt vill jag betona det föredömliga initiativ som
              generaldirektören på Migrationsverket har tagit, nämligen att
              inleda ett samtal med de myndigheter som berörs av migrationsströmmarna.
              Sveriges Kommuner och Landsting är en sådan samtalspartner där
              man diskuterade på ledningsnivå med företrädare för kommunerna
              och för Migrationsverket.
            </seg>
            <seg xml:id="i-efc38b31d25eb656-0">
              Förhoppningsvis borgar detta för att man för en dialog mellan
              Migrationsverket och Sveriges Kommuner och Landsting och också
              mellan Migrationsverket och Arbetsförmedlingen när det gäller
              att ta ansvar för dem som har fått uppehållstillstånd och ska
              vidare under någon annan myndighets ansvarsområde och en annan
              minister.
            </seg>
          </u>
          <note type="speaker" xml:id="i-8fa3511a2fa0408b-0">
            Anf. 45 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-4f438e7f81211ebf-1">
            <seg xml:id="i-f459e7af807a0a66-0">
              Herr talman! Jag instämmer helt i Lars Mejern Larssons beskrivning
              av de känslor som vi alla har inför det fruktansvärda som drabbar
              det syriska folket. I det här läget är det naturligtvis viktigt
              och angeläget att Sverige och Europeiska unionen står bakom den
              gemensamt beslutade lagstiftning som vi har i unionen och som
              ger människor rätt att söka asyl i alla unionens 28 medlemsstater
              och få en sådan ansökan prövad.
            </seg>
            <seg xml:id="i-a6db8bc9eaf1c52a-0">
              Det kommer många människor till Sverige. Det är klart att detta
              medför utmaningar. Jag besökte själv Värmland i går och träffade
              kommunpolitiker, tjänstemän i kommunerna och tjänstemän på Migrationsverket.
              Naturligtvis träffade jag också asylsökande flyktingar.
            </seg>
            <seg xml:id="i-3a0a45c85c557baa-0">
              Min bild är att det finns utmaningar men att det under omständigheterna
              fungerade bra. Under tuffa omständigheter ordnade det sig med
              tak över huvudet med mycket kort varsel. Migrationsverkets tjänstemän
              jobbar i vissa fall sexdagarsvecka och tvåtimmarsskift för att
              tillgodose de mycket basala behov som finns och leva upp till
              vår egen lagstiftning som har beslutats här i kammaren och naturligtvis
              Europeiska unionens lagstiftning vad beträffar mottagandedirektiv
              och asylprövningsdirektiv.
            </seg>
            <seg xml:id="i-5082f7348cb8a9f3-0">
              Men Lars Mejern Larsson gav ju själv bilden av hur det ser ut.
              Det är många som kommer, mellan 1 500 och 1 900 personer per vecka.
              Det är många människor. Naturligtvis ska vi ha en bra och välfungerande
              dialog mellan de statliga myndigheter och de kommuner som är berörda.
              Men det är viktigt att komma ihåg att det inte finns någon tidsgräns
              för när Migrationsverket måste informera kommuner om att ett nytt
              boende är upphandlat.
            </seg>
            <seg xml:id="i-16e02337d1446bdb-0">
              Migrationsverket försöker att informera kommunerna så tidigt
              som möjligt. Det varierar naturligtvis när i processen som kommunerna
              informeras. Ibland sker det redan under förhandlingsstadiet, ibland
              efter det att ett avtal har slutits. Enligt lagen om offentlig
              upphandling råder det ju sekretess fram till dess att tilldelningsbeslutet
              är fattat, det vill säga när en rangordning av anbuden har genomförts.
            </seg>
            <seg xml:id="i-b40a9016240555b2-0">
              Eva-Lena Jansson tog upp frågan om hur viktigt det är att ha
              en bra dialog med det civila samhället. Vi från regeringen betraktar
              det som mycket angeläget att den enskilde kan tas emot bra i närsamhället.
              För att öppna dörrar till organisationslivet samverkar Migrationsverket
              med den lokala nivån. Det kan till exempel resultera i praktikplatser,
              att arbetsgivare får kännedom om asylsökandes möjligheter att
              arbeta. Då är det viktigt att hela samhället bidrar till ett fungerande
              mottagande.
            </seg>
            <seg xml:id="i-ab46af85c2e62025-0">
              År 2010 beslutade riksdagen om mål för politiken för det civila
              samhället. I det sammanhanget betonades bland annat civilsamhällets
              vikt och roll som utförare av välfärdstjänster. Regeringen slöt
              samma år en överenskommelse med idéburna organisationer på integrationsområdet
              samt Sveriges Kommuner och Landsting.
            </seg>
            <seg xml:id="i-7a387fe303c328b9-0">
              Informationsfrågorna är viktiga, och det är betydelsefullt att
              vi diskuterar dem. Men som jag sade tidigare återkommer jag till
              det. När många människor kommer under kort tid snabbt till vårt
              land finns det alltid en risk att det uppstår flaskhalsar. Mitt
              intryck är att de myndigheter som är berörda och arbetar med detta
              gör sitt absolut yttersta även under ganska tuffa förhållanden.
            </seg>
          </u>
          <note type="speaker" xml:id="i-643a5562cafc91aa-0">
            Anf. 46 LARS MEJERN LARSSON (S):
          </note>
          <u who="lars_mejern_larsson_d5501c" xml:id="i-5808b9a6ec9f63e5-1">
            <seg xml:id="i-8a505d983dec4d99-0">
              Herr talman! Jag är glad att ministern delar synen på vikten
              av att ta emot de nödställda. Jag är väl medveten om att antalet
              asylsökande ökar i Sverige. Det är en stor utmaning för Migrationsverket.
            </seg>
            <seg xml:id="i-446e5a21ff3f0cc9-0">
              Men i dag verkar det som att det enbart är bostadstillgång som
              styr verksamheten. Och den tillgången finns inte där Migrationsverket
              har gott om personal.
            </seg>
            <seg xml:id="i-f6a48509bf989a99-0">
              Ministern nämner detta med tidsgräns när det gäller dialogen.
              Saken är ju den att den existerar över huvud taget inte. Dialog,
              information och delaktighet lyser med sin frånvaro, trots kommuners
              bedjan via samtal, via personliga möten. Det visar på att lokal
              närvaro skulle motverka både kortsiktiga och långsiktiga problem.
            </seg>
            <seg xml:id="i-7517c9bb44ba0962-0">
              Är det rimligt att upphandlingsregler ska gå före allt annat
              i tron att billigt boende löser allt? Borde inte till exempel
              spridning av boende för att klara kommunernas och landstingens
              uppdrag vara en del i placeringen? En väl fungerande mottagning
              är en försättning för att det senare ska bli en fungerande integrering.
            </seg>
            <seg xml:id="i-4e737b23359be25a-0">
              Den globaliserade världen som vi i dag lever i kommer självklart
              att bli mer och mer naturlig när människor från olika håll och
              kulturer möts. Detta är någonting oerhört spännande och positivt,
              och det bidrar till utvecklig av samhällen och länder.
            </seg>
            <seg xml:id="i-8d5b0088efb2603d-0">
              Vi socialdemokrater anser att alla Sveriges kommuner ska ta ansvar
              för flyktingmottagandet. Det gynnar den enskilde och kommunen
              som får nya medborgare med olika kompetenser och erfarenheter.
            </seg>
            <seg xml:id="i-68f73a13f5300bf6-0">
              Men om mottagandeprocessen ska bli bra måste det finnas möjlighet
              för kommuner att föra en dialog med Migrationsverket. Vi socialdemokrater
              tycker också att Migrationsverket borde ha stött kommunerna i
              deras arbete.
            </seg>
            <seg xml:id="i-5a1a9322b0334b7a-0">
              Nu kommer det många fler. Små kommuner tvingas ofta att ta emot
              ensamkommande barn. Här måste finnas möjlighet till stöd och support.
              Därför är det ännu viktigare att asylmottagandet fungerar och
              att det förs en dialog mellan Migrationsverket och de berörda
              kommunerna. Eller tänker ni lämna kommunerna i sticket?
            </seg>
            <seg xml:id="i-c642e25836eb3b7c-0">
              Herr talman! Frågan till ministern är: Krävs det att samtliga
              kommunalråd åker till Helsingfors och knackar på ministerns dörr
              för att han ska inse allvaret i den här frågan?
            </seg>
          </u>
          <note type="speaker" xml:id="i-3da45b216d623d5e-0">
            Anf. 47 EVA-LENA JANSSON (S):
          </note>
          <u who="eva-lena_jansson_13df82" xml:id="i-75c6720e3fc504fa-1">
            <seg xml:id="i-d2de6ea828f7747f-0">
              Herr talman! Jag ska upprepa frågan i Lars Mejern Larssons interpellation:
              Vilka åtgärder avser ministern att vidta för att förbättra och
              utveckla samverkan mellan Migrationsverket och de mottagande kommunerna?
              Det enda svar jag kan hitta från ministern – någonting som liknar
              ett svar på själva frågan – är: Regeringen följer noga utvecklingen
              inom de frågor Lars Mejern Larsson tar upp.
            </seg>
            <seg xml:id="i-32916383ce8dc32f-0">
              Det kan vara vällovligt att följa utvecklingen, men det är inte
              det Lars Mejern Larsson efterfrågar. Det är inte det man efterfrågar
              från Sveriges kommuner, som har att ta ett stort ansvar för flyktingmottagandet
              runt om i Sverige. Det är inte det man efterfrågar i de kommuner
              i Örebro län, bland annat Lindesberg och Ljusnarsberg, som nu
              försöker få en dialog med Migrationsverket.
            </seg>
            <seg xml:id="i-fc019211834a51a8-0">
              Jag vill än en gång poängtera, herr talman, att vi socialdemokrater
              skulle vilja se ett tydligare uppdrag för Migrationsverket att
              stödja kommunerna i arbetet med att stärka mottagningsverksamheten.
              Jag tar det exempel som Migrationsverkets generaldirektör själv
              tog, där han tillsammans med en kommun hade kommit överens om
              att man skulle finansiera en tjänst.
            </seg>
            <seg xml:id="i-6f957f09510600d0-0">
              Men det kan inte vara så att vartenda kommunalråd i Sverige ska
              behöva göra det egna avtalet med Migrationsverkets generaldirektör.
              Det måste ankomma på migrationsministern och regeringen att lägga
              det uppdraget på Migrationsverket att ha en samverkan med kommunerna
              för att stärka mottagningsverksamheten och se till att människor
              som flyr för sitt liv får ett bra mottagande, men också att kommunerna
              kan göra det på ett så bra sätt som möjligt. Jag tror att det
              blir bra både för de flyktingmottagande kommunerna och för Sverige
              som helhet.
            </seg>
            <seg xml:id="i-38393ca9731a3521-0">
              Med det, herr talman, hoppas jag att migrationsministern kan
              besvara den fråga som Lars Mejern Larsson och jag nu har ställt.
            </seg>
          </u>
          <note type="speaker" xml:id="i-32cc66852fad942a-0">
            Anf. 48 FINN BENGTSSON (M):
          </note>
          <u who="finn_bengtsson_813f74" xml:id="i-013f49fb5fd55378-3">
            <seg xml:id="i-e3be36097fa95420-0">
              Herr talman! Jag ska beskriva ett fall från mitt län, nämligen
              från Gusum, en liten ort som ligger utanför Valdemarsvik. Där
              bor knappt 800 invånare, och där har man upphandlat ett asylboende
              för 250 individer. På grund av det söktryck som finns i dag kommer
              de som beviljas uppehållstillstånd hela tiden att ersättas av
              nya som kommer in för att få sin prövning gjord på ett rättsligt
              korrekt sätt. Samtidigt ska de få ett anständigt boende, alltså
              inte längre i flyktingförläggningar som förr utan i ett lägenhetsboende,
              som är mycket mer humant inriktat på behoven. Därmed kan man förhoppningsvis
              förbättra för dem som är lidande.
            </seg>
            <seg xml:id="i-30c42410281eff14-0">
              Då finns det en principiell ingång från Migrationsverket. Det
              är att man förlägger sådana boenden till mindre orter just för
              att man ofta ser att de asylsökande kommer från en så fruktansvärd
              situation att de behöver lugn och ro omkring sig. När man beviljar
              ett permanent uppehållstillstånd handlar det snarare om att flytta
              till större orter, och då ligger ansvaret inte längre under Migrationsverket
              utan i stället under Arbetsförmedlingen. Det kommenteras också
              i ministerns svar, även om Eva-Lena Jansson undvek att beskriva
              den verklighet som svaret ger oss tillfälle att förstå.
            </seg>
            <seg xml:id="i-cfb4f6367b1840e6-0">
              Det viktiga när vi tittar på Gusum, som jag har besökt fyra gånger,
              är att man har ett bra samarbete med Valdemarsviks kommun kring
              den etablering som de där har för boende. Men det stora problemet
              just nu är att väldigt många av dem som får permanent uppehållstillstånd
              inte kan flytta därifrån eftersom de som är nyanlända inte har
              fått några anvisade nya bostadsorter.
            </seg>
            <seg xml:id="i-f536f4d04ba8c450-0">
              Här ser vi hur det gnisslar mellan myndigheterna. Jag tycker
              då att det är förtjänstfullt att generaldirektören på Migrationsverket
              har tagit initiativ till att samverka på ledningsnivå både med
              Arbetsförmedlingen och, som jag nämnde i mitt förra inlägg, med
              Sveriges Kommuner och Landsting för att försöka lösa frågan såväl
              uppifrån som i de praktiska fallen konkret på golvet.
            </seg>
          </u>
          <note type="speaker" xml:id="i-34bba62ad4c592d3-0">
            Anf. 49 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-4f438e7f81211ebf-2">
            <seg xml:id="i-60a6a16348444921-0">
              Herr talman! Lars Mejern Larsson pratar om bostadstillgång. Ja,
              den är avgörande för att förstå vad som är kruxet i den här diskussionen.
              Den generella bostadsbrist som vi har samt konkurrensen om bostäder
              – mellan asylsökande, ensamkommande barn, kvotflyktingar samt
              nyanlända och deras anhöriga – medför att Migrationsverket i dagsläget
              har svårt att hitta lediga hyreslägenheter och får söka andra
              boendeformer.
            </seg>
            <seg xml:id="i-c671cbb0a59bd624-0">
              Migrationsverket prioriterar då boende i vanliga hyreslägenheter.
              I möjligaste mån försöker verket koncentrera boendet och inte
              ha enstaka lägenheter utspridda i landet. Barnfamiljer placeras
              till exempel i första hand i lägenhetsboenden. Dessa boenden behöver
              inte upphandlas, utan verket kan sluta avtal direkt med fastighetsägaren,
              oftast då kommunen.
            </seg>
            <seg xml:id="i-d7bb82cc25062d46-0">
              Men vad gör Migrationsverket när lägenheterna inte räcker till?
              Ja, då behöver man komplettera med tillfälliga boenden. De bostäderna
              finns på vandrarhem, campingplatser, pensionat, hotell och andra
              anläggningar. De upphandlas i enlighet med lagen om offentlig
              upphandling.
            </seg>
            <seg xml:id="i-cdaaad2cebda56b6-0">
              När Migrationsverket upphandlar tillfälliga boenden enligt lagen
              om offentlig upphandling är det anbuden som styr i vilken kommun
              de nya boendena kommer att placeras. Migrationsverket har därmed
              inte möjlighet att ta hänsyn till att vissa kommuner får ett proportionellt
              stort ansvar för asylmottagandet i förhållande till andra kommuner.
              Om kommunerna välkomnar nyanlända slipper Migrationsverket använda
              tillfälliga boenden på campingplatser.
            </seg>
            <seg xml:id="i-a0caa4d4e12e6e97-0">
              Jag kan försäkra Lars Mejern Larsson att vi har varit hos kommunalråden,
              så de behöver inte komma hit. Vi har en bra och god dialog med
              dem. Men kommunerna kanske också borde knacka på hos varandra
              och diskutera den här frågan. Vi har ingen kommun som heter staten,
              utan vi har 290 geografiska enheter i detta land. Det finns ingen
              kommun som man bor i som heter staten.
            </seg>
            <seg xml:id="i-857c310d9d5b676b-0">
              Jag tycker också att det finns en risk att vi blandar ihop olika
              saker i den här interpellationsdebatten. Vi kan blanda ihop frågor
              som handlar om kommuner som söker hjälp och frågor om integration
              och etablering. Det är fullt förståeligt när det kommer många
              människor, vilket handlar om nyanlända som har uppehållstillstånd.
              Sedan är det frågor som rör asylsökande, där man också söker någon
              form av hjälp även om det är mer oklart vad.
            </seg>
            <seg xml:id="i-c1017f9edfe7a830-0">
              Det är viktigt att vi håller isär de här två frågorna, inte bara
              för att jag har ett visst ansvarsområde i regeringen – det kan
              jag leva med; regeringen är ansvarig för hela sin politik – utan
              också för att förstå vad som kan göras inom ramen för respektive
              budgetområde och förstå vad som är det samlade utfallet av politiken
              på detta område. Jag ser nämligen inte att man kan lösa de frågor
              som vi nu diskuterar på något annat sätt än att fler kommuner
              ser till att uppbringa fler bostäder för människor som är nyanlända,
              när det gäller frågan hur man ska hjälpa Migrationsverket att
              minska antalet människor som har uppehållstillstånd i sitt boende.
              Å andra sidan är det detta som vi diskuterar, att man erbjuder
              fler lägenheter från sina respektive bostadsbestånd till Migrationsverket
              så att Migrationsverket inte behöver använda tillfälliga boenden,
              som dels är dyrare, dels leder till att vi får den här typen av
              problem, som uppstår när man ganska snabbt måste skaffa fram bostäder.
            </seg>
            <seg xml:id="i-a0a7385f2d6fee72-0">
              Jag noterar att samtliga deltagare i denna interpellationsdebatt
              har understrukit att det i detta läge inte gives några alternativ
              i fråga om att erbjuda människor tak över huvudet. Då måste det
              vara den centrala frågan, och vi måste angripa problemet från
              den vinkeln. Det är det som regeringen också avser att göra, och
              det är därför som vi har den här diskussionen med kommunerna kring
              frågorna. Men det vore, som sagt, också bra om kommunerna diskuterade
              den frågan med varandra.
            </seg>
          </u>
          <note type="speaker" xml:id="i-7ef2d3972bd05824-0">
            Anf. 50 LARS MEJERN LARSSON (S):
          </note>
          <u who="lars_mejern_larsson_d5501c" xml:id="i-5808b9a6ec9f63e5-2">
            <seg xml:id="i-a4e78ef3bf6f23b3-0">
              Herr talman! Jag tackar för svaret. Men jag måste erkänna att
              jag i svaret inte kan se migrationsministerns vilja att utveckla
              samverkan mellan Migrationsverket och de mottagande kommunerna,
              vilket var det centrala i min fråga. Men det kanske kommer i det
              sista inlägget.
            </seg>
            <seg xml:id="i-861ec3fc5b478a09-0">
              Jag har i dag försökt peka på problematiken med flyktingmottagandet
              i vårt land och att det till mycket stor del bärs upp av enskilda
              kommuner, att Migrationsverket verkar ha ett större ansvar gentemot
              kommunerna än man i dag har resurser för men även att ansvaret
              gentemot kommunerna måste tydliggöras.
            </seg>
            <seg xml:id="i-312f8927c194993e-0">
              Sveriges kommuner har mycket att bidra med och tillföra när det
              handlar om insatser för de nyanlända. De har tillgång till praktikplatser
              i sina egna verksamheter. De har en stor del av bostäderna och
              all annan välfärd för medborgarna. Vi skulle alla vinna på en
              ökad och mer strukturerad samverkan.
            </seg>
            <seg xml:id="i-e0a9ed44d0802a71-0">
              Herr talman! Regeringens jobbmisslyckande påverkar också, och
              det minskar naturligtvis möjligheterna för kommunerna att satsa
              på välfärden och sätta in resurser i skolan och äldreomsorgen.
              Sedan Alliansen fick ta ansvar för Sverige har över 218 av landets
              290 kommuner tvingats höja skatten. Kommunernas ansträngda läge
              underlättar knappast.
            </seg>
            <seg xml:id="i-bdd0e0e94c0320bc-0">
              Jag har med mina exempel försökt visa att det inte fungerar i
              dag. Kommunerna ställs inför svåra uppgifter utan att få tillräcklig
              information från Migrationsverket.
            </seg>
            <seg xml:id="i-2adcbb054de8510f-0">
              Herr talman! Min avslutande fråga till ministern är: Var i Sverige
              anser statsrådet att etableringen av nyanlända fungerar på ett
              tillfredsställande sätt? Kan ministern nämna någon av landets
              290 kommuner?
            </seg>
          </u>
          <note type="speaker" xml:id="i-42ac6d9e351229b8-0">
            Anf. 51 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-4f438e7f81211ebf-3">
            <seg xml:id="i-cfbf4144f12bd194-0">
              Herr talman! Till interpellanten Lars Mejern Larsson vill jag
              gärna säga att det är viktigt att vi har en samsyn på de här frågorna.
              Jag tror dock inte att vi kommer att få det när det gäller utfallet
              av regeringens ekonomiska politik eller jobbpolitiken. Det är
              nämligen helt klart att regeringens politik har lett till att
              antalet sysselsatta har ökat – det är högre nu än det var när
              vi tillträdde.
            </seg>
            <seg xml:id="i-b591c561577d75d2-0">
              Det är fullständigt självklart att med den politik som vi bedriver
              ökar också förutsättningarna för nyanlända att snabbare komma
              in på arbetsmarknaden.
            </seg>
            <seg xml:id="i-8dfe40270dd7a05b-0">
              För att återgå till interpellationen som är anledningen till
              att vi står här i dag: Antalet personer som söker asyl i Sverige
              har ökat kraftigt de senaste två åren, främst på grund av kriget
              i Syrien. Det är den generella bostadsbristen, ett ökat antal
              asylsökande samt det faktum att fler asylsökande väljer att bo
              i Migrationsverkets boenden som gör att myndigheten tvingas att
              fullgöra sin uppgift att ordna boende med kort varsel under hårt
              tryck.
            </seg>
            <seg xml:id="i-a0344b362dc2dba5-0">
              Vid anskaffning av tillfälliga boenden måste Migrationsverket
              följa lagen om offentlig upphandling. Detta medför att Migrationsverket
              inte kan påverka i vilka kommuner som boenden tas i bruk.
            </seg>
            <seg xml:id="i-52b54be9a6afece9-0">
              Det är betydelsefullt – det vill jag gärna säga till både interpellanten
              och Eva-Lena Jansson, som också har deltagit i debatten – att
              Migrationsverket har en tidig och tydlig kommunikation med kommunerna
              och har respekt för de utmaningar som det kan innebära för lokalsamhället
              vid en större etablering.
            </seg>
            <seg xml:id="i-9f085a511913ed68-0">
              Men det är också så att riksdagen har ålagt myndigheten genom
              lagstiftning och regeringen genom en förordning som bygger på
              lagstiftningen ett ansvar för att lösa de uppgifter som handlar
              om att ordna tak över huvudet. Det ansvaret kan myndigheten inte
              vika från och ska heller inte vika från. Det är en lagstiftning
              som har tillkommit i bred enighet genom den här kammarens beslut,
              och det är viktigt att komma ihåg detta när vi diskuterar det.
            </seg>
            <seg xml:id="i-011ee87eeb0eb262-0">
              Min uppfattning är att det svenska asylmottagandet över lag fungerar
              väldigt bra, givet de omständigheter som råder när vi nu har det
              högsta mottagandet av asylsökande sedan 1992. Det är ett ganska
              gott betyg, tycker jag.
            </seg>
          </u>
          <note xml:id="i-c2a462291ff4db1c-2">
            Överläggningen var härmed avslutad.
          </note>
          <note xml:id="i-835fe861e2ef1bb4-0">
            8 § Svar på interpellation 2013/14:72 om handlingsplan för mänskliga
            rättigheter i Sverige
          </note>
          <note type="speaker" xml:id="i-580f907d4fa54475-0">
            Anf. 52 Statsrådet ERIK ULLENHAG (FP):
          </note>
          <u who="unknown" next="cont" xml:id="i-a963127915efa8dc-0">
            <seg xml:id="i-eb7c2d55ecfbd484-0">
              Herr talman! Helene Petersson har frågat mig om vi kommer att
              få en tredje handlingsplan för mänskliga rättigheter i Sverige.
            </seg>
            <seg xml:id="i-75c3f05bf546da97-0">
              Låt mig inleda med att säga att jag delar Helene Peterssons uppfattning
              att det behövs en samlad strategi för ett fortsatt systematiskt
              arbete med frågor om mänskliga rättigheter i Sverige. Uppfattningar
              och värderingar som står i strid med principen om allas lika värde
              utgör ytterst en utmaning mot hela den värdegrund som bär upp
              en demokrati.
            </seg>
            <seg xml:id="i-192d4ff35984eee0-0">
              Sverige har också anslutit sig till internationella överenskommelser
              om mänskliga rättigheter. Det innebär att regeringen har förbundit
              sig att säkerställa att dessa folkrättsliga åtaganden följs och
              får genomslag i lagstiftning och andra offentliga åtaganden.
            </seg>
            <seg xml:id="i-230ca7278b132960-0">
              Två nationella handlingsplaner för mänskliga rättigheter har
              hittills genomförts.
            </seg>
            <seg xml:id="i-4d70f191e684b26b-0">
              Delegationen för mänskliga rättigheter i Sverige har överlämnat
              sitt slutbetänkande, SOU 2010:70, med förslag på hur det fortsatta
              stödet till arbetet för de mänskliga rättigheterna bör utformas.
            </seg>
            <seg xml:id="i-0760f9a5778c08b9-0">
              Därefter har en särskild utredare utvärderat den andra nationella
              handlingsplanen för de mänskliga rättigheterna och lämnat rekommendationer
              inför regeringens fortsatta arbete med mänskliga rättigheter på
              nationell nivå, SOU 2011:29.
            </seg>
            <seg xml:id="i-5fc2eba4bf71cdb5-0">
              Ett fortsatt systematiskt arbete med frågor om mänskliga rättigheter
              på nationell nivå är nödvändigt för att Sverige ska uppfylla de
              mål som regering och riksdag har fastställt inom området. Regeringen
              avser därför att under 2014 återkomma till riksdagen med en skrivelse
              om en samlad strategi för ett fortsatt systematiskt arbete med
              frågor om mänskliga rättigheter på nationell nivå.
            </seg>
            <seg xml:id="i-75df6e12bbb40002-0">
              Utgångspunkten för strategin utgörs av behovet av att säkerställa
              att det finns kunskap och medvetenhet om rättigheterna så att
              konventionsåtagandena beaktas inom hela den offentliga verksamheten,
              såväl inom staten som inom kommuner och landsting.
            </seg>
            <seg xml:id="i-fa7ad9c966fce0e6-0">
              För att finansiera insatser för åtgärder för att främja och säkerställa
              respekten för de mänskliga rättigheterna på nationell nivå avser
              regeringen att från och med år 2014 avsätta 15 miljoner kronor
              årligen.
            </seg>
            <seg xml:id="i-299fcb629dc84a30-0">
              Tack för en viktig interpellation!
            </seg>
          </u>
          <note xml:id="i-2afeb47f06c226ef-0">
            Anf. 53 HELENE PETERSSON i Stockaryd (S):
          </note>
          <u who="unknown" prev="cont" xml:id="i-a1aaf58585c7693a-0">
            <seg xml:id="i-2f711618fc7964a0-0">
              Herr talman! Tack, statsrådet! Jag fick möjlighet att ställa
              en liten fråga under frågestunden för några veckor sedan. Jag
              tyckte inte att jag fick det svar jag ville ha, men det kanske
              var för att jag över huvud taget inte fick möjlighet att diskutera
              mer. Det var därför jag följde upp det med en interpellation.
            </seg>
            <seg xml:id="i-0baa24ea00cc2c9b-0">
              Vi har ju varit utan handlingsplan i Sverige under snart fyra
              år. Det är egentligen min utgångsfråga: Varför har det dröjt så
              pass länge? Den senaste utvärderingen kom i mars 2011, och man
              kom med väldigt många konkreta förslag. Det hade påbörjats ett
              arbete; vi hade två handlingsplaner innan.
            </seg>
            <seg xml:id="i-26bdad3eaff730ae-0">
              Jag och säkert många med mig har uppfattningen att om man ska
              hålla på med ett långsiktigt arbete bör det inte bli ett så stort
              avbrott som det har varit nu. Man har ju på något sätt kommit
              av sig i arbetet.
            </seg>
            <seg xml:id="i-1531569d32d80813-0">
              Detta tycker jag att vi märker i konstitutionsutskottet, bland
              annat när vi träffar justitieombudsmännen. De efterfrågar bland
              annat ordinarie tillsynsorgan inom migrations- och socialförsäkringsområdena
              och inom kriminalvården.
            </seg>
            <seg xml:id="i-18866a963330dfcd-0">
              Nu har kriminalvården stoppats in i polisutredningen. Det kommer
              något förslag om socialförsäkringen i april 2014. Migrationen
              är inte i gång än.
            </seg>
            <seg xml:id="i-a2d69a84bf72b7a3-0">
              Vi hade JO hos oss i dag. De påtalade bland annat att man i kriminalvården,
              om man blir intagen, häktad, satt under arrest eller satt i fängelse,
              inte får information om de mänskliga rättigheter man har.
            </seg>
            <seg xml:id="i-17eda87ec9e1daa5-0">
              Vi saknar en institution som många av EU:s länder har – minst
              tolv länder, vad jag vet, har en institution som hanterar mänskliga
              rättigheter på nationell nivå.
            </seg>
            <seg xml:id="i-607ad774e90f32a9-0">
              Man har också börjat efterfråga mänskliga rättigheter kopplade
              till näringslivet. Det fick jag reda på i Bryssel; jag kommer
              att återkomma senare till den utvärdering som Europeiska unionens
              byrå för grundläggande rättigheter har gjort. Där tar man också
              upp att det fordras att man har planer för de här olika områdena.
            </seg>
            <seg xml:id="i-c1fd8452b298fbeb-0">
              Jag vet att ministern har lagt ned ett stort arbete när det gäller
              romastrategin. Vi är inte helt överens om alla sakfrågor i den,
              men jag tycker att det är bra att den har kommit.
            </seg>
            <seg xml:id="i-351f6fd55357a9e0-0">
              Ni har gjort förändringar i diskrimineringslagen. Det är också
              bra, men det går inte att jämföra med en fullständig strategi
              för mänskliga rättigheter. Mänskliga rättigheter gäller alla i
              Sverige. De gäller på så många fler områden än de enstaka man
              kan plocka in i exempelvis en diskrimineringslag.
            </seg>
            <seg xml:id="i-7ec055f5a9c98b87-0">
              Min avslutande fråga är vad det är som har gjort att regeringen
              och statsrådet inte har kunnat ta tag i det här och göra det till
              en löpande fråga.
            </seg>
            <seg xml:id="i-a37f60f39044da16-0">
              Jag tycker att det är ganska naturligt att delegationen fortsätter
              det arbete som föregick utvärderingen. Man jobbade ju hela tiden
              och kom kontinuerligt med förslag. Men det verkar inte som om
              statsrådets regering över huvud taget har funderat på de frågorna
              under den här tiden. Det kritiserades ju också ganska skarpt i
              utvärderingen. Man sade att när planen togs fram var intresset
              stort. Men det verkar inte ha fått något genomslag sedan 2006,
              och det är ju statsrådets regering.
            </seg>
          </u>
          <note type="speaker" xml:id="i-0aefeb51ad1b5518-0">
            Anf. 54 Statsrådet ERIK ULLENHAG (FP):
          </note>
          <u who="unknown" next="cont" xml:id="i-a963127915efa8dc-1">
            <seg xml:id="i-ab3b260162ecfa21-0">
              Herr talman! Låt mig inleda med att verkligen välkomna att det
              börjar finnas ett större engagemang i socialdemokratin för mänskliga
              rättigheter.
            </seg>
            <seg xml:id="i-01662037d839a123-0">
              Den traditionella diskussionen under 1900-talet har ju snarare
              varit den motsatta – vi har haft en socialdemokrati som inte har
              fokuserat på individens mänskliga rättigheter. Jag minns ganska
              famösa uttalanden av ledande socialdemokrater om att jurister
              inte ska styra politiken – detta som ett svar på krav på starkare
              skydd för mänskliga rättigheter. Jag välkomnar detta engagemang.
            </seg>
            <seg xml:id="i-e1fbb7ff0415a589-0">
              Låt mig däremot ifrågasätta den historieskrivning som nu görs.
              När vi ser vad som har skett sedan 2006 – i synnerhet vad som
              har skett sedan 2010 då jag tog över ansvaret – nämner även interpellanten
              ett par av de saker som har spelat otroligt stor roll när det
              gäller mänskliga rättigheter. En är romastrategin vi har tagit
              fram. Interpellanten glömmer ett antal stora insatser vi har gjort
              mot främlingsfientlighet och rasism. Vi driver på för att få ett
              starkare skydd för mänskliga rättigheter på Europanivå. Jag kan
              göra uppräkningen längre.
            </seg>
            <seg xml:id="i-7680313dc5131123-0">
              Den konkreta frågeställningen gäller det samlade greppet runt
              mänskliga rättigheter. Det är det interpellanten efterlyser i
              form av ytterligare en handlingsplan för mänskliga rättigheter.
            </seg>
            <seg xml:id="i-89185f16a33ae089-0">
              Låt mig först säga att jag tycker att det är viktigt att hela
              tiden ha detta perspektiv, att vi har en hemläxa att göra även
              i Sverige. Du jämför med länder och säger att det finns MR-institutioner
              i andra länder. Sverige ligger mycket långt framme när det gäller
              mänskliga rättigheter, men det finns två saker vi ska ha med oss
              där. Det ena är att vi inte heller fullt ut har säkerställt skyddet
              för mänskliga rättigheter. Det andra är att ska man ha ett samhälle
              som präglas av mänskliga rättigheter är det en fråga som man hela
              tiden måste arbeta med.
            </seg>
            <seg xml:id="i-7e4ba4245c8a589f-0">
              Vi har en historia i Sverige där vi har trott att vi är bäst
              i världen på allting. Vi har ibland åkt ned och skrivit på en
              internationell konvention om någonting. Vi kan gå tillbaka lite
              längre i tiden. Jag tänker på Europakonventionen om mänskliga
              rättigheter. Vi har tänkt att den gäller andra; den gäller inte
              oss själva. Sedan har det under de senaste tio åren kommit ett
              antal internationella utslag mot Sverige som har gjort att vi
              har börjat inse att det också gäller oss.
            </seg>
            <seg xml:id="i-a8cd5223ce7c64cb-0">
              Utöver den uppräkning jag gjorde för en stund sedan kan jag lyfta
              fram minoritetspolitiken. Vi har kraftigt förbättrat skyddet för
              de nationella minoriteterna. Om vi ska se någonting där det har
              varit internationell kritik gentemot Sverige kan vi se att det
              har handlat om minoritetsskydd för sverigefinnar, för tornedalingar
              och för de tre andra minoriteter som vi har i det svenska samhället.
              Där har vi gjort mycket. Vi gör en del även i år.
            </seg>
            <seg xml:id="i-9ef2c73075166a5a-0">
              Den internationella kritik vi har fått inför i år gäller rätten
              att läsa sitt minoritetsspråk och möjligheten för alla barn att
              göra det. Intresset har ökat tack vare minoritetspolitiken. En
              del rektorer har sagt nej till att man ska få läsa till exempel
              finska eller meänkieli. Det är åtgärder som vi har i årets budget.
            </seg>
            <seg xml:id="i-62346c93cb92271d-0">
              När det gäller de utmaningar som jag ser på MR-området skulle
              jag säga att det största hotet även i Sverige mot mänskliga rättigheter
              är främlingsfientlighet och rasism. Vi har fortfarande människor
              i Sverige som varje dag drabbas av främlingsfientlighet, diskriminering
              och rasism. Det är kränkningar av deras mänskliga rättigheter.
              Då är MR-strukturen sådan att det är staten som ytterst har ansvar
              för att garantera mänskliga rättigheter. Det är också en bakgrund
              till varför jag och regeringen har fokuserat väldigt mycket på
              kampen mot främlingsfientlighet och kampen mot intolerans. Anledningen
              till att jag lyfter upp just den frågan är att vi ser en annorlunda
              utveckling i flera andra europeiska länder.
            </seg>
            <seg xml:id="i-9703c1e775bd3507-0">
              När det gäller den konkreta frågeställningen om hur vi får ett
              samlat grepp är svaret det som jag har lämnat. Vi återkommer till
              riksdagen med en skrivelse under våren. Vi har haft ett par utredningar,
              som jag nämnde. Vi har utvärderat de tidigare handlingsplanerna.
              Vi ser ett behov av ett samlat grepp, men vi ser också ett behov,
              som lite grann har saknats tidigare, av finansiering. Det vi har
              gett besked om redan i årets budget är att vi har 15 miljoner
              årligen från 2014. Det är klart att de pengarna också kommer att
              kopplas till den strategi som vi kommer att presentera för riksdagen
              i vår, som jag ser som en naturlig fortsättning på tidigare handlingsplaner.
            </seg>
          </u>
          <note xml:id="i-41e083a42818ee97-0">
            Anf. 55 HELENE PETERSSON i Stockaryd (S):
          </note>
          <u who="unknown" prev="cont" xml:id="i-a1aaf58585c7693a-1">
            <seg xml:id="i-93fa04da098e5db5-0">
              Herr talman! Jag blir lite full i skratt när statsrådet säger
              att vi inte bryr oss om detta från Socialdemokraternas håll. Det
              var faktiskt vår regering som plockade fram dessa två handlingsplaner.
              Vi satte också till delegationen, med ett uppdrag att följa det
              här och verkligen jobba aktivt under den andra handlingsplanen.
              Det var också vår regering som satte till delegationen för romsk
              – nu kommer jag inte ihåg vad den hette.
            </seg>
          </u>
          <note type="speaker" xml:id="i-ae67c268b4a6b805-0">
            (Statsrådet ERIK ULLENHAG (FP):
          </note>
          <u who="unknown" xml:id="i-d2f13a358a59115a-11">
            <seg xml:id="i-3c9de4852a1f6dde-0">
              Delegationen för romsk inkludering.)
            </seg>
            <seg xml:id="i-425348e76a7b8830-0">
              Ja, precis. Det var vår regering som tillsatte den. Säg inte
              att den socialdemokratiska regeringen inte brydde sig ett dugg
              om minoritetspolitik eller mänskliga rättigheter.
            </seg>
            <seg xml:id="i-94a07d887a7d3806-0">
              Däremot finns det otroligt mycket att göra när det gäller minoritetspolitiken.
              Jag tycker att statsrådet har börjat i fel ände på något sätt.
              Det är jätteviktigt att ha alla de här detaljerna. Men får vi
              inte en helhetsbild och får vi inte en helhetsstrategi över de
              här frågorna tror jag att vi tappar väldigt mycket. Jag tror att
              vi faller i gropar som gör att man plockar ut särgrupper och tittar
              bara på deras frågor och inte tar det som är generellt.
            </seg>
            <seg xml:id="i-44510a3029ec9bb4-0">
              Jag håller med statsrådet om att vi nog har tyckt att vi har
              varit lite för bra på det här området. Vi har inte varit tillräckligt
              djupgående och sett vad som händer runt omkring oss. Och vi får
              kritik. Vi får kritik från Europadomstolen, exempelvis. De har
              haft över 900 ärenden. Nu har det inte lett till mer än 15 domar.
              Det ska vi vara tacksamma för, men vi får anmälningar och klagomål
              på oss.
            </seg>
            <seg xml:id="i-0845d59bd3296ac5-0">
              Vi träffade justitieombudsmännen i dag i konstitutionsutskottet.
              Det är otroligt många anmälningar och klagomål. Bara inom den
              sociala sektorn – skola, vård och omsorg, i princip – är det över
              2 000 klagomål. Kriminalvården har väl ungefär lika många.
            </seg>
            <seg xml:id="i-f351ec22400fd274-0">
              Det finns alltså otroligt mycket att göra. De här utvärderingarna
              har också pekat på att det är fråga om kunskap, information och
              medvetenhet. Och det gäller inte bara vissa grupper, utan det
              gäller alla. Statsrådet snuddade vid det när det gäller stat,
              kommun och landsting. Här var det ett arbete som hade börjat komma
              i gång. Jag vet att ni har plockat fram något värdegrundsmaterial
              som man ska börja jobba med. Men varför inte fortsätta med den
              här strategin?
            </seg>
            <seg xml:id="i-de179987e3d40245-0">
              Man har tagit upp civilsamhällets roll. Man har tagit upp näringslivets
              roll. Det handlar om grundläggande normer, om hur man beter sig
              mot varandra i samhället men också om hur man blir bemött när
              man söker sig till en myndighet, en kommun eller ett landsting.
              Det var också något som JO tog upp i dag. De får oerhört många
              klagomål om bemötande. Då ställde jag en fråga: Behöver vi mer
              information och utbildning för att få en attitydförändring? Det
              handlar ju mycket om en attitydförändring när det gäller hur man
              blir bemött och om man får sina mänskliga rättigheter tillgodosedda.
            </seg>
            <seg xml:id="i-7894dc8cd853867f-0">
              Ja, tyckte JO. Man jobbar på, men det behövs oerhört mycket mer.
              Där tror jag att en samlad strategi och ett Sverigeövergripande
              dokument kan göra nytta.
            </seg>
          </u>
          <note type="speaker" xml:id="i-f999a4d992292a91-0">
            Anf. 56 Statsrådet ERIK ULLENHAG (FP):
          </note>
          <u who="unknown" next="cont" xml:id="i-a963127915efa8dc-2">
            <seg xml:id="i-429d7053309ecb19-0">
              Herr talman! Jag svarar också ja på den frågan. Vi behöver mer
              kunskap. Vi behöver mer utbildning. Vi är bättre i dag än vi var
              för 15 eller 20 år sedan.
            </seg>
            <seg xml:id="i-6ee34185d4905f04-0">
              När jag pratade om skillnaden mellan socialdemokrater och liberaler
              hade jag ett lite djupare historiskt perspektiv. Den klassiska
              diskussionen på detta område i Sverige har oftast varit mellan
              liberaler som har krävt mer reglering när det gäller mänskliga
              rättigheter och en socialdemokrati som historiskt sett – jag håller
              med om att ni har nyktrat till på senare år – har haft en övertro
              på politikens makt.
            </seg>
            <seg xml:id="i-8e9fa87d81bc06cd-0">
              Mänskliga rättigheter handlar också om: Vad har jag som individ
              för rättigheter bortom politiska beslut? Vilka beslut kan vi fatta
              i denna kammare? Och var går gränserna för dem? Det finns grundläggande
              rättigheter som vi ska värna. Där delar jag det engagemang som
              finns hos många, till exempel interpellanten.
            </seg>
            <seg xml:id="i-05fd0293f0a52822-0">
              Det som förvånar mig något är att interpellanten säger så här:
              Det är detaljer ni har sysslat med.
            </seg>
            <seg xml:id="i-63f015fc72595d53-0">
              Fråga Sveriges fem nationella minoriteter ifall de tycker att
              hela den nya minoritetspolitiken är detaljer! Fråga sverigefinnarna
              ifall de tycker att det är en detalj att de numera kommer att
              ha möjlighet att revitalisera sitt språk! Fråga den Sverigefinska
              gruppen ifall de tycker att det är en detalj att vi har gjort
              stora satsningar på att återerövra finsk kultur! Fråga den romska
              gruppen ifall de tycker att det är en detalj att vi för första
              gången i den svenska historien tar den utsatthet som romer har
              drabbats av på allvar, att vi under våren kommer att presentera
              en vitbok över de övergrepp som har drabbat romer, att vi har
              arbetsförmedlare som är romska brobyggare som gör att vi öppnar
              arbetsmarknaden och att vi på allvar börjar ta kampen mot den
              hatideologi som för närvarande är starkast i Europa, det vill
              säga hatet mot romer!
            </seg>
            <seg xml:id="i-53ec3904b3eaca5a-0">
              Fråga Sveriges judar ifall de tycker att det är en detalj att
              vi tar kampen mot antisemitismen på allvar och att vi har gjort
              extra insatser för att se till att man har en säkerhet kring judiska
              inrättningar! Fråga alla Europas minoriteter ifall de tycker att
              det är en detalj att det sitter svenska ministrar, inklusive mig
              själv, i Bryssel som faktiskt tar striden för romers rättigheter
              och som har påbörjat en diskussion om något som är mycket viktigt,
              det vill säga hur vi säkerställer ett MR-skydd och ett skydd för
              de grundläggande rättigheterna i Europeiska unionen efter att
              länderna har blivit medlemmar!
            </seg>
            <seg xml:id="i-169f76c2aff3175b-0">
              Här har vi ett systemfel i Europeiska unionen – det tycker även
              jag som är en Europavän. Vi ställer mycket stora krav på de länder
              som är på väg in i unionen, men vi har inget riktigt skydd och
              ingen riktig säkerhet när det gäller att se till att fortsätta
              att ställa de kraven när länderna väl är medlemmar.
            </seg>
            <seg xml:id="i-ef19f90e544fb9a2-0">
              Jag delar, som jag nu har sagt ett par gånger, herr talman, idén
              om att vi också behöver det breda arbetet. Men vi kan inte gömma
              det breda arbetet bakom tal om att det handlar om detaljer när
              det är det som på allvar gör skillnad för människor. Det gäller
              många av de insatser som vi har gjort från regeringens sida under
              senare år.
            </seg>
          </u>
          <note xml:id="i-9a50a8b5fb99b1d3-0">
            Anf. 57 HELENE PETERSSON i Stockaryd (S):
          </note>
          <u who="unknown" prev="cont" xml:id="i-a1aaf58585c7693a-2">
            <seg xml:id="i-791ead63a6927c1f-0">
              Herr talman! Tack, statsrådet! Nu tror jag att statsrådet missuppfattar
              mig med vilje. När jag säger detaljer menar jag givetvis att man
              behöver börja med ett brett anslag för att utifrån det kunna gå
              in på specifika områden.
            </seg>
            <seg xml:id="i-ab5a8a9d195cdf6d-0">
              Vi har ett speciellt åtagande för våra nationella minoriteter.
              Det har vi, och det ska vi hålla på. Vi har det för samerna utifrån
              deras urbefolkningsstatus, och vi har det för de andra minoriteterna,
              självklart. Vi vet att romerna är extra utsatta, och jag hade
              förstås kunnat lämna in en interpellation om romers eller andra
              minoriteters särställning. Det jag menar är att vi behöver ett
              strategidokument. Vi behöver göra ett samlat arbete i Sverige
              när det gäller de delar som ingår i de grundläggande rättigheterna.
              Det har vi inte, statsrådet. Vi har inte haft det på fyra år.
            </seg>
            <seg xml:id="i-582d87fad26b538c-0">
              Jag säger inte att det arbete som regeringen gjort är fel. Regeringen
              har gjort nedslag och tagit tag i saker som är väldigt allvarliga,
              bland annat exkluderingen, som ju är diskriminering. Samtidigt
              har vi åtaganden vad gäller grundläggande mänskliga rättigheter
              utifrån konventioner, utifrån ett EU-perspektiv, utifrån Europarådet.
              Dem måste vi följa upp på ett helt annat sätt än i dag.
            </seg>
            <seg xml:id="i-ad71a1488398cd55-0">
              Jag var i Bryssel och fick av EU:s byrå för grundläggande rättigheter
              deras rapport gällande strategi och handlingsplan. Hur följer
              vi upp den rapporten i Sverige? Finns det någon institution eller
              någon del av regeringen som plockar upp och fullföljer vad som
              finns i den? Det är också ett nationellt åtagande. Det ska vara
              implementerat före 2014.
            </seg>
          </u>
          <note type="speaker" xml:id="i-7198523b4ee77f68-0">
            Anf. 58 Statsrådet ERIK ULLENHAG (FP):
          </note>
          <u who="unknown" xml:id="i-d2f13a358a59115a-12">
            <seg xml:id="i-6f07455cfddd5dab-0">
              Herr talman! Svaret på frågan är ja, vi följer upp all internationell
              kritik. Ge inte en bild av att vi från regeringens sida inte skulle
              ta all internationell kritik på allvar. Det vore fel bild. Det
              finns förutom Sverige ett antal demokratiska länder som tar den
              internationella kritiken på allvar, och det är lite unikt. Det
              är viktigt dels för att vi ska bli bättre på hemmaplan, dels för
              att vi alla får en helt annan möjlighet att kritisera andra länders
              övergrepp ifall vi visar att vi tar detta på allvar på hemmaplan.
              Där tror jag att vi är överens.
            </seg>
            <seg xml:id="i-634e00be8e2be3d0-0">
              FRA, en annan FRA än den som nämns i den allmänna debatten, det
              vill säga EU:s byrå för grundläggande rättigheter, har gjort en
              granskning. Det är ett organ där jag ansvarar för den svenska
              delen av arbetet. Det är en bra verksamhet men med lite för lite
              muskler. Det finns dock ett bra kunskapsunderlag i FRA. När det
              gäller den FRA-rapport som nyligen kom presenterades den först
              i Sverige. Jag gjorde det tillsammans med representanter för FRA
              för att, som ett första steg, försöka göra den känd i Sverige,
              se till att människor får kännedom om den rätt viktiga verksamheten.
              Där finns mycket kunskap. I steg två följer vi upp de rekommendationer
              och påpekanden som finns i FRA:s granskning.
            </seg>
            <seg xml:id="i-0b2fd85461609eef-0">
              Ett av de allvarligare påpekanden som görs är den rädsla många
              svenska judar känner för religiösa symboler. Det lyfts fram i
              rapporten. Det gör att jag stärks i min övertygelse att vi måste
              ta kampen mot antisemitismen på mycket större allvar. Det finns
              också annat vi behöver följa upp som påpekas från FRA:s sida.
              Vad gäller EU-nivån behöver vi även där ta ett betydligt mer samlat
              grepp och ha bättre uppföljningsmekanismer.
            </seg>
            <seg xml:id="i-595beffa0f40abcc-0">
              För att vara lite artig mot interpellanten vill jag avslutningsvis
              säga att det konkreta, korta svaret på frågan är att det som interpellanten
              efterlyser kommer. Vi kommer i vår med en samlad strategi till
              riksdagen. Jag hoppas att vi då är många som debatterar den. Vi
              kanske inte alltid tycker lika om innehållet, men jag vill tacka
              Helene Petersson för engagemanget.
            </seg>
          </u>
          <note xml:id="i-c2a462291ff4db1c-3">
            Överläggningen var härmed avslutad.
          </note>
          <note xml:id="i-ad83c5ee58e6b4c6-0">
            9 § Bordläggning
          </note>
          <note xml:id="i-b887140c56b755c6-0">
            Följande dokument anmäldes och bordlades:
          </note>
          <note xml:id="i-c4c359823dde362e-0">
            10 § Anmälan om interpellationer
          </note>
          <note xml:id="i-79d18ea9fc6b619a-0">
            Följande interpellationer hade framställts:
          </note>
          <note xml:id="i-a493a27ec69730e3-0">
            den 18 november
          </note>
          <note xml:id="i-d0109fecd03631f0-0">
            Lena Sommestad
          </note>
          <note xml:id="i-c17f94198d142919-0">
            Jacob Johnson
          </note>
          <note xml:id="i-5b861c24ae3e4d6b-0">
            Olle Thorell
          </note>
          <note xml:id="i-d59c70ae98f3ce13-0">
            Interpellationerna redovisas i bilaga som fogats till riksdagens
            snabbprotokoll tisdagen den 26 november.
          </note>
          <note xml:id="i-dcbe82b7ccdb2924-0">
            11 § Anmälan om frågor för skriftliga svar
          </note>
          <note xml:id="i-7a97e58524cb99df-0">
            Följande frågor för skriftliga svar hade framställts:
          </note>
          <note xml:id="i-a493a27ec69730e3-1">
            den 18 november
          </note>
          <note xml:id="i-2f383ab09d2a3711-0">
            Carl B Hamilton
          </note>
          <note xml:id="i-fc518bd660910a80-0">
            Carina Hägg
          </note>
          <note xml:id="i-773db6054f303d3f-0">
            Jens Holm
          </note>
          <note xml:id="i-34a1eeb76da1995e-0">
            Magnus Ehrencrona
          </note>
          <note xml:id="i-29d3ffce0a9cde59-0">
            den 19 november
          </note>
          <note xml:id="i-38a12963469e8e0a-0">
            Lena Olsson
          </note>
          <note xml:id="i-38a12963469e8e0a-1">
            Lena Olsson
          </note>
          <note xml:id="i-ce162ed31a361e65-0">
            Amineh Kakabaveh
          </note>
          <note xml:id="i-3704e6eb45a6d7fe-0">
            Caroline Helmersson Olsson
          </note>
          <note xml:id="i-69eddd49b1b93833-0">
            Frågorna redovisas i bilaga som fogats till riksdagens snabbprotokoll
            tisdagen den 26 november.
          </note>
          <note xml:id="i-c5f467374037370d-0">
            12 § Anmälan om skriftliga svar på frågor
          </note>
          <note xml:id="i-cf9be475a7248d03-0">
            Skriftliga svar på följande frågor hade kommit in:
          </note>
          <note xml:id="i-29d3ffce0a9cde59-1">
            den 19 november
          </note>
          <note xml:id="i-3f65048f88ed7e53-0">
            Lennart Axelsson
          </note>
          <note xml:id="i-fc518bd660910a80-1">
            Carina Hägg
          </note>
          <note xml:id="i-35b6e0549bb4e003-0">
            Anna Wallén
          </note>
          <note xml:id="i-c2973757cf7c1583-0">
            Svaren redovisas i bilaga som fogats till riksdagens snabbprotokoll
            tisdagen den 26 november.
          </note>
          <note xml:id="i-9284d0fd66dd2acd-0">
            13 § Kammaren åtskildes kl. 16.03.
          </note>
          <note xml:id="i-31a8c1a768f6012e-0">
            Förhandlingarna leddes av tredje vice talmannen.
          </note>
          <note xml:id="i-800d9d9900402a1b-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
