<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--59</head>
          <docDate when="2007-01-29">2007-01-29</docDate>
        </div>
      </front>
      <body>
        <div>
          <note xml:id="i-8205783e0074a7e7-0">
            ﻿
          </note>
          <note xml:id="i-2f43171f2cf681e3-0">
            Riksdagens protokoll
          </note>
          <note xml:id="i-a862248bed69f69c-0">
            2007/08:59
          </note>
          <note xml:id="i-c89da5ca3cdaa303-0" type="date">
            Tisdagen den 29 januari
          </note>
          <note xml:id="i-6185c58c47c57ea5-0">
            Kl. 13:30 - 19:56
          </note>
          <note xml:id="i-65703e78e1ed516a-0">
            1 § Justering av protokoll
          </note>
          <note xml:id="i-1b921c370c3b1945-0">
            Justerades protokollen från den 22 och 23 januari.
          </note>
          <note xml:id="i-bab5fe1dc094c35e-0">
            2 § Meddelande om ändringar i kammarens sammanträdesplan
          </note>
          <note xml:id="i-e74a45691bfe6ee8-0">
            Andre vice talmannen meddelade
          </note>
          <note xml:id="i-bd395469ba8e8405-0">
            att interpellationssvar onsdagen den 30 januari kl. 09.00 skulle
            utgå,
          </note>
          <note xml:id="i-b2832ce7f8d9e24a-0">
            att interpellationssvar torsdagen den 31 januari kl. 12.00 skulle
            utgå,
          </note>
          <note xml:id="i-43d63c1282fefa59-0">
            att bordläggningsplenum skulle äga rum tisdagen den 18 mars kl.
            17.00 samt
          </note>
          <note xml:id="i-7e665b79603e6fc8-0">
            att bordläggningsplenum skulle äga rum måndagen den 19 maj kl.
            16.00 .
          </note>
          <note xml:id="i-2ba0258f1aa21b87-0">
            3 § Meddelande om aktuell debatt
          </note>
          <note xml:id="i-3751449cc36ea36d-0">
            Andre vice talmannen meddelade att på begäran av Miljöpartiet
            de grönas riksdagsgrupp skulle en aktuell debatt om EU-kommissionens
            energiförslag anordnas torsdagen den 31 januari kl. 12.00.
          </note>
          <note xml:id="i-46bfc0b4fef706db-0">
            Den inkomna skrivelsen hade följande lydelse:
          </note>
          <note xml:id="i-1fa2e3a167cee745-0">
            Begäran om aktuell debatt om EU-kommissionens energiförslag
          </note>
          <note xml:id="i-ad26446219951441-0">
            Den 23 januari presenterade EU-kommissionen ett förslag inom
            energi- och klimatpolitiken. Förslaget är omfattande och anger
            riktlinjer och bördefördelning för EU-ländernas åtagande vad det
            gäller minskning av växthusgasutsläpp samt produktionen av förnybar
            energi. Förslaget kommer att behandlas av rådet och parlamentet
            under 2008 med målsättning att enas i slutet av 2008 eller tidigt
            2009.
          </note>
          <note xml:id="i-1c1f73390ba9ca42-0">
            Det finns idag en bred politisk enighet kring att klimatfrågan
            är en av vår tids största politiska utmaningar, klimatfrågan är
            en ödesfråga i ordets rätta bemärkelse. Under de kommande decennierna
            måste utsläppen av växthusgaser till atmosfären minskas kraftigt.
            Medan forskare anser att utsläppen inom EU bör minska med minst
            30 procent till 2020 för att klara tvågradersmålet, har EU-kommissionen
            nu endast föreslagit en minskning med 20 procent.
          </note>
          <note xml:id="i-82f1f0a6527fb7b8-0">
            Det är Miljöpartiets uppfattning att vetenskapliga råd obönhörligen
            måste följas i denna fråga. Följaktligen bör Sverige gentemot
            EU driva kravet att utsläppen måste minska med minst 30 procent
            till 2020, oavsett vad andra länder eller regioner förbinder sig
            att göra. Sverige bör också anta ett eget högre mål för utsläppsminskningar.
          </note>
          <note xml:id="i-e068748be41ce90d-0">
            Kommissionen har även föreslagit att andelen förnybar energi
            måste öka till 20 procent av energimixen till 2020. För Sveriges
            del föreslår kommissionen att andelen förnybar energi ska öka
            till 49 procent. Miljöpartiet anser att detta mål är alltför lågt,
            potentialen för utbyggnad av förnybar energi i Sverige är betydligt
            större än vad kommissionen har föreslagit. Sverige bör driva på
            för ett högre EU-mål för andelen förnybar energi där Sverige också
            erbjuder sig att ta en del av den bördan.
          </note>
          <note xml:id="i-b1c9f1b2e6854f2f-0">
            Det är angeläget att denna fråga öppet diskuteras mellan partierna
            och med regeringen.
          </note>
          <note xml:id="i-ef362e5565f294b1-0">
            Peter Eriksson
          </note>
          <note xml:id="i-718a65bc0f4013d4-0">
            4 § Meddelande om frågestund
          </note>
          <note xml:id="i-ed495efc73a51515-0">
            Andre vice talmannen meddelade att vid frågestunden torsdagen
            den 31 januari kl. 14.00 skulle frågor besvaras av statsminister
            Fredrik Reinfeldt (m).
          </note>
          <note xml:id="i-f2bd4fc67169d567-0">
            5 § Anmälan om fördröjda svar på interpellationer
          </note>
          <note xml:id="i-7ca78b2dd90e5988-0">
            Till riksdagen hade inkommit följande skrivelser:
          </note>
          <note xml:id="i-58948ca9e1c37373-0">
            Interpellation 2007/08:310
          </note>
          <note xml:id="i-65d4d2bab5aed0e6-0">
            Interpellation 2007/08:310 Misslyckande för nystartsjobben
          </note>
          <note xml:id="i-85e32d6818dcd25e-0">
            Interpellationen kommer att besvaras tisdagen den 19 februari
            2008.
          </note>
          <note xml:id="i-0866d5e6d6229b92-0">
            Skälet till dröjsmålet är att handläggningen dragit ut på tiden.
          </note>
          <note xml:id="i-758fcf604e3d2b83-0">
            Karin Renman
          </note>
          <note xml:id="i-56a7891dc1f23f9f-0">
            Interpellation 2007/08:323
          </note>
          <note xml:id="i-fa979dcc9f640ee4-0">
            Interpellation 2007/08:323 Möjlighet för alla att studera på
            högskola
          </note>
          <note xml:id="i-7a6ec94ee37da9ff-0">
            Interpellationen kommer att besvaras torsdagen den 21 februari
            2008.
          </note>
          <note xml:id="i-549fca62993c1d8a-0">
            Skälet till dröjsmålet är annat åtagande.
          </note>
          <note xml:id="i-3664918ae497e039-0">
            Lars Leijonborg
          </note>
          <note xml:id="i-f1a72fca5d934702-0">
            Interpellation 2007/08:330
          </note>
          <note xml:id="i-6dc3a6ce2ddefd0c-0">
            Interpellation 2007/08:330 Ansvarsfrågor kring mögelskadade bostäder
          </note>
          <note xml:id="i-28b916a3eadb2e7f-0">
            Interpellationen kommer att besvaras fredagen den 22 februari
            2008. Miljöministern har inte möjlighet besvara interpellationen
            inom anvisad tid på grund av utrikes resor.
          </note>
          <note xml:id="i-6550c198f52daddd-0">
            Lena Ingvarsson
          </note>
          <note xml:id="i-cce0e5d593eddace-0">
            6 § Svar på interpellation 2007/08:307 om minskande antal lediga
            hyresrätter
          </note>
          <note type="speaker" xml:id="i-0bddc4c4709b6cbd-0">
            Anf. 1 Statsrådet MATS ODELL (kd):
          </note>
          <u who="unknown" xml:id="i-306d46844900ca06-0">
            <seg xml:id="i-b7142e0d72debacf-0">
              Fru talman! Egon Frid har frågat mig vilka åtgärder jag avser
              att vidta för att antalet lediga hyresrätter ska öka i kommuner
              där det är brist på bostäder. Egon Frid tar utgångspunkt i den
              senaste statistiken från SCB om att antalet lägenheter som är
              lediga för uthyrning har minskat kraftigt men också att större
              delen av dessa finns i kommuner med färre än 75 000 invånare.
            </seg>
            <seg xml:id="i-a43d888838f9b6f4-0">
              Jag kan dela Egon Frids oro över att bostadsmarknaden inte är
              i balans. Vad Egon Frid glömmer är att dagens situation är en
              följd av den politik som bedrivits eller kanske inte bedrivits
              under en lång följd av år, under en tid då hans partikamrater
              haft stora möjligheter att påverka vilken politik som förts. Det
              är ett faktum, vilket jag påpekat tidigare, att bostadsbyggandet
              under lång tid varit lågt, både historiskt och i jämförelse med
              våra nordiska grannar och andra länder.
            </seg>
            <seg xml:id="i-673383a656530be1-0">
              Den nuvarande regeringens politik kan knappast ha haft någon
              större inverkan på vakansläget i september 2007. Detta torde i
              stället helt och hållet vara ett resultat av de regler som faktiskt
              gällde för påbörjade bostäder ända fram till den 1 januari 2007.
            </seg>
            <seg xml:id="i-6ebac4429e1ebc59-0">
              Tillståndsplikten vid försäljning av bostadsfastigheter ägda
              av kommunala bostadsföretag, den så kallade stopplagen, upphörde
              först den 1 juli 2007. Att dessa åtgärder skulle ha hunnit få
              inverkan på vakansläget två månader senare är inte helt verklighetsförankrat.
            </seg>
            <seg xml:id="i-aaecb1d64a01f84a-0">
              SCB:s statistik speglar dock en komplex verklighet. Att antalet
              lägenheter som är lediga för uthyrning nu är nere på samma nivå
              som i mars 1992 är inte bara av ondo, för redan då hade antalet
              tomma lägenheter börjat skjuta i höjden. I mars 1993 var 39 700
              lägenheter lediga till uthyrning, det vill säga närmast en fördubbling
              på ett år. Rekordet 62 244 lägenheter uppmättes i mars 1998. Sedan
              dess har antalet successivt minskat, delvis till följd av rivningar
              på vissa orter, delvis på grund av en ökad efterfrågan på andra.
              Jag tror inte att någon vill ha tillbaka denna situation.
            </seg>
            <seg xml:id="i-024785e70e3f167b-0">
              Men visst är det så att bostadsmarknaden behöver en viss andel
              lediga lägenheter för att kunna fungera på ett bra sätt. På en
              väl fungerande marknad är detta inget stort bekymmer. Det grundläggande
              problemet är att den bostadsmarknad som den tidigare regeringen
              lämnat efter sig är långt ifrån väl fungerande, och detta gäller
              i högsta grad just hyresbostadsmarknaden. Denna kännetecknas enligt
              många av omfattande svarthandel och, jämfört med de framförhandlade
              hyrorna, höga hyror på andrahandsmarknaden.
            </seg>
            <seg xml:id="i-498cff0c54765f02-0">
              Att tro att man kan lösa dessa problem med mer av den politik
              som lett fram till denna situation vittnar mer om en låsning till
              det gamla och invanda än om en verklig insikt om de problem som
              kännetecknar bostadsmarknaden. Utmaningen är att etablera långsiktigt
              stabila spelregler för en fungerande marknad och att faktiskt
              ge bygg- och bostadsföretag tid att anpassa sig till detta. För
              detta krävs tålamod. Det ständiga knåpandet med nya subventioner
              eller nya subventionsregler är en del av orsaken till att bostadsmarknaden
              ser ut som den gör.
            </seg>
          </u>
          <note type="speaker" xml:id="i-d75b2c5b542e0d70-0">
            Anf. 2 EGON FRID (v):
          </note>
          <u who="egon_frid_c86215" xml:id="i-178aec3bc1e8e674-0">
            <seg xml:id="i-fd359e79ab892874-0">
              Fru talman! Tack, Mats Odell, för svaret! Jag vill också tacka
              ministern för besöket i civilutskottet förra tisdagen. Jag hoppas
              att ministern kommer tillbaka så att vi kan fortsätta att diskutera
              bostadspolitik även i utskottet och inte bara här i kammarens
              interpellationsdebatter.
            </seg>
            <seg xml:id="i-31cff01084f54046-0">
              Det är inte första gången jag och statsrådet debatterar frågan
              om det minskande antalet hyresrätter och säkert inte heller den
              sista. Frågan är först och främst: När ska statsrådet erkänna
              att han inte bara känner oro utan att det också finns verkliga,
              stora problem med regeringens brist på bostadspolitik? När inte
              ens statistiken från SCB som tydligt visar att antalet lediga
              hyresrätter i landet är rekordlågt hjälper vad ska till då?
            </seg>
            <seg xml:id="i-7b3e247370576fb1-0">
              Hur förklarar då statsrådet att antalet hyresrätter minskar?
              Jo, statsrådet skyller i vanlig ordning på den förra regeringen
              och menar att de statliga subventionerna till bostadsbyggande
              som högerregeringen drog in har stört marknaden. Men när ska ministern
              förstå att det är regeringen som ska leverera? Det handlar om
              att regeringen ska leverera det läste jag om kring era kommundagar
              i Uppsala. Det är dags att leverera bostadspolitik, och det är
              dags att leverera så att det byggs fler hyresrätter i Sverige.
            </seg>
            <seg xml:id="i-1927640aa1815334-0">
              Under alla de debatter som vi har haft med statsrådet Mats Odell
              har han sagt att byggbranschen behöver långsiktiga villkor och
              förutsägbarhet för att nybyggandet ska öka. Men hittills har inte
              statsrådet visat ett enda exempel på vad regeringen avser med
              långsiktig bostadspolitik. Här finns goda grunder att misstänka
              att de enda planer regeringen har är att överlåta hela ansvaret
              till marknaden. Då vet vi vad som kommer att hända, tyvärr.
            </seg>
            <seg xml:id="i-91bc5c8d18d07bd9-0">
              Samtidigt säljs allmännyttans lägenheter ut i en rasande takt.
              Det senaste exemplet på detta är utförsäljningen av över 5 000
              lägenheter här i Helsingfors. Dessa försäljningar drivs igenom
              trots massiva protester från hyresgästerna.
            </seg>
            <seg xml:id="i-b73eb840fd19b9b0-0">
              I mars kommer det som vi är oroliga för: en utredning som visar
              på ett förslag från regeringen om marknadshyror. De uppgifter
              vi har fått i samband med detta är att regeringen kallar detta
              för efterfrågestyrd hyra. Men i praktiken är det marknadshyror
              det är fråga om.
            </seg>
            <seg xml:id="i-792e641c77f45ba4-0">
              För att sammanfatta det bostadspolitiska läget har regeringen
              på kort tid riktat tre knockoutslag mot landets hyresgäster och
              bostadslösa. För det första skrotar regeringen alla subventioner
              till byggandet. För det andra är regeringen på väg att skrota
              allmännyttan. För det tredje ser vi att marknadshyror kommer att
              införas inom en snar framtid.
            </seg>
            <seg xml:id="i-3fb6cf724dbe9ce8-0">
              Är det detta, fru talman, som statsrådet kallar långsiktiga villkor
              för bostadspolitiken? I så fall är det ingen överdrift att påstå
              att antalet hemlösa och trångbodda barnfamiljer kommer att öka
              under de kommande åren.
            </seg>
            <seg xml:id="i-8c418dd4aab9f32d-0">
              Jag skulle av ministern vilja få information och konkreta besked
              om hur regeringens politik ska underlätta för människor som redan
              i dag har svårt att skaffa ett förstahandskontrakt. Var ska alla
              ungdomar, nyanlända invandrare och hemlösa bo när allmännyttans
              lägenheter är sålda och de få hyresrätter som byggs har marknadshyror?
            </seg>
          </u>
          <note type="speaker" xml:id="i-569ceaa298c37e37-0">
            Anf. 3 LENNART PETTERSSON (c):
          </note>
          <u who="lennart_pettersson_764dee" xml:id="i-467a2bc0dbc359c6-0">
            <seg xml:id="i-b94ac71afd13fa5d-0">
              Fru talman! I interpellationen uttrycker Egon Frid: Det är därför
              hög tid för regeringen att fråga sig om det minskade antalet lediga
              hyreslägenheter har något med regeringens politik att göra. Jag
              är övertygad om att regeringen har ställt sig den frågan, precis
              som vi riksdagsledamöter har gjort. Jag är lika övertygad om att
              det i huvudsak är andra faktorer som spelar in som regeringen
              inte kan eller ska lägga sig i.
            </seg>
            <seg xml:id="i-1afc3084a5ff7bc5-0">
              Jag grundar detta bland annat på en artikel i Helsingsborgs Dagblad
              nyligen, där det står att det kommunala bostadsbolaget Helsingborgshem
              har tvingats att flytta fram planerade renoveringar på grund av
              att de blir för dyra. Det är tre objekt som är berörda. Orsaken
              till stoppet är den överhettade byggmarknaden. Det framgår att
              anbuden för ett av objekten ligger 100 procent över ett motsvarande
              arbete på ett annat område för ett par år sedan. Konkurrensen
              på byggmarknaden har nästan upphört.
            </seg>
            <seg xml:id="i-c49016113167d164-0">
              Vad menar Egon Frid att regeringen ska göra åt detta? En annan
              fråga är om Egon Frid vet vad kostnadsökningen beror på. Om han
              inte vet det kan det vara en idé att ta reda på det eftersom kostnadsökningen
              och därmed påverkan på hyran vida överstiger effekterna av de
              borttagna räntebidragen.
            </seg>
            <seg xml:id="i-21b6d5699d335f40-0">
              Egon Frid är också oroad över att huvuddelen av de lägenheter
              som är lediga finns i kommuner med färre än 75 000 invånare och
              med minskande befolkning. Ett av problemen är att den tidigare
              regeringen, med benäget bistånd av Vänsterpartiet, inte har haft
              förmågan att förbättra kommunikationerna. Ni har missat att det
              saknas ca 63 miljarder för underhåll av och investeringar i vägar
              samt 5060 miljarder för järnvägar enligt Näringsdepartementet.
              Då gäller det bara nuvarande planer. Nya viktiga projekt kommer
              därutöver.
            </seg>
            <seg xml:id="i-dcced48bc0c574b3-0">
              Det är självklart för mig som centerpartist att dåliga kommunikationer
              försvårar för folk att bo utanför de större städerna. Dessa hinder
              behöver undanröjas. Vänsterpartiet har tillsammans med Socialdemokraterna
              och Miljöpartiet en stor skuld i de uppenbara brister som har
              funnits i såväl behovsbedömning som medelstilldelning. Ni hade
              över huvud taget ingen kontroll över situationen, och det har
              medfört att det är lägenhetsbrist på många håll och överskott
              på andra. Som alla förstår är det inte ett helt lysande läge som
              den tidigare regeringen med stödpartier skapade. Varför ser inte
              Egon Frid och Vänsterpartiet kopplingen mellan bra kommunikationer
              och bra boende?
            </seg>
          </u>
          <note type="speaker" xml:id="i-94da3be3841fa3b5-0">
            Anf. 4 HILLEVI LARSSON (s):
          </note>
          <u who="hillevi_larsson_896639" next="cont" xml:id="i-8bafd889d6af0367-0">
            <seg xml:id="i-b342c9baaa25df1e-0">
              Fru talman! Det man kan konstatera har hänt sedan valet är att
              situationen knappast har blivit bättre. Den har faktiskt förvärrats
              rejält, och det blir hela tiden bara värre och värre. De hyresrätter
              som finns ombildas i många fall, speciellt i attraktiva lägen
              i städerna där många vill bo. Nybyggnationen av hyresrätter minskar
              och utförsäljningen av allmännyttan gör att det kan bli hyreshöjningar
              och ombildningar där också. Det är en allvarlig situation.
            </seg>
            <seg xml:id="i-ff70a9d8b811ec02-0">
              Det är självklart många faktorer som påverkar bostadsbyggandet
              i landet, men regeringen kan inte frånhända sig ansvaret genom
              att säga att det är något annat som gör att det inte byggs så
              mycket. Frågan är vad regeringen gör. Det regeringen hittills
              har gjort är att faktiskt ta bort de tre stimulansåtgärder som
              fanns tidigare, bland annat investeringsbidragen. De handlade
              om att ekonomiskt stimulera byggföretagen att bygga hyresrätter,
              inte minst mindre hyresrätter som folk, studenter, har råd att
              bo i.
            </seg>
            <seg xml:id="i-fa93244fbd7ea275-0">
              Resultatet har inte låtit vänta på sig. Det byggs färre hyresrätter
              nu. Kalkylen går helt enkelt inte ihop. Det ska vara någon som
              betalar denna hyra för de nybyggda hyresrätterna. Blir den hyran
              för dyr kommer inte studenter och andra med sämre inkomster att
              kunna betala. De kan betala rätt så mycket ungdomar är beredda
              att betala en stor del av sin inkomst i hyra men det finns en
              smärtgräns där det inte längre går.
            </seg>
            <seg xml:id="i-e348ee0b2c9270fd-0">
              Därför anses det inte längre ekonomiskt lönsamt för byggföretagen
              att bygga lägenheterna. Och det byggs allt mindre. Det är ett
              solklart samband.
            </seg>
            <seg xml:id="i-b59e0000b0ce75f8-0">
              Räntebidragen är egentligen inte något bidrag, även om det heter
              så. Det är ett sätt att se till att en hel del bostadsrättsinnehavare
              men även hyresgäster inte ska bli diskriminerade i förhållande
              till dem som har villa och har ränteavdrag för villalån. Det är
              över huvud taget inte något bidrag utan ett sätt att försöka ta
              bort den stora diskriminering som ändå finns ekonomiskt. Nu försvann
              det också. Det leder till dyrare hyror för dem som redan har lägenhet
              en del kanske till och med tvingas flytta. Det här gör också kalkylen
              mindre lönsam att bygga nya hyresrätter. Det ska finnas någon
              som har råd att betala.
            </seg>
            <seg xml:id="i-c442e870396f321a-0">
              Även stopplagen har tagits bort. Nu kan man sälja ut allmännyttan.
              Det oroar inte minst många hyresgäster som bor i allmännyttan.
              Till råga på allt görs det lättare att ombilda till bostadsrätt.
              Det är något som redan har varit möjligt tidigare, men nu krävs
              det att en mindre andel av hyresgästerna i en fastighet bestämmer
              sig för att ombilda.
            </seg>
            <seg xml:id="i-b995fc1e533c2e13-0">
              Det här har redan fått resultat. Det är självklart så att det
              finns andra faktorer. Självklart måste vi se till att byggandet
              i sina olika led blir billigare. Det finns en hel del problem
              med byggfel och så vidare. Den här katastrofala utvecklingen kan
              inte skyllas enbart på en mängd andra faktorer. Frågan om regeringens
              ansvar kvarstår. Vad gör regeringen när man ser att det barkar
              utför? De tidigare stimulansåtgärderna för att värna hyresrätten
              och hålla rimliga hyresnivåer borde behållas tillsammans med ytterligare
              åtgärder. I stället tas det som ändå finns bort.
            </seg>
            <seg xml:id="i-9e48165265f7bf9f-0">
              Visst byggdes för få hyresrätter även på vår tid, men det blev
              faktiskt en hel del när vi lade fram stimulansåtgärder. De behövs.
            </seg>
          </u>
          <note xml:id="i-4cc144e300a11e16-0">
            Anf. 5 EWA THALÉN FINNÉ (m):
          </note>
          <u who="hillevi_larsson_896639" prev="cont" xml:id="i-74cb39728f706893-0">
            <seg xml:id="i-b398021dc0bf22f6-0">
              Fru talman! Jag skulle vilja börja med att kommentera lite av
              det som Hillevi Larsson tog upp och prognoserna om nyproduktion.
              Visst kan vi se att den har sjunkit under 2007 jämfört med 2006.
              Samtidigt måste vi ta med oss att nyproduktionen historiskt fortfarande
              är på en hög nivå. Ytterligare ett par år bakåt kan vi se att
              den låg väsentligt lägre.
            </seg>
            <seg xml:id="i-b95f89c908137a13-0">
              Jag tycker att det har hänt mycket inom bostadspolitiken under
              det gångna året. En bit är borttagande av subventioner. Det kan
              man naturligtvis ha olika synpunkter på. Lite krasst kan man konstatera
              att det har funnits subventioner i bostadssektorn under lång tid,
              och problemen med för få lägenheter har funnits i framför allt
              våra storstadsområden. När regeringen övertog regeringsmakten
              stod nästan 200 000 i bostadskö i Helsingfors. A och O är att
              vi får till långsiktiga och stabila regler.
            </seg>
            <seg xml:id="i-d171286e8ff6e2e4-0">
              Jag skulle vilja peka på många av de utredningar och överväganden
              som faktiskt pågår. Jag tycker att de är oerhört väsentliga. Det
              är en modernisering av hyreslagen, allmännyttans villkor, översyn
              av bestämmelser om förvärv och förvaltning av hyresfastigheter,
              privatpersoners upplåtelse av den egna bostaden, det vill säga
              andrahandsuthyrning, ägarlägenheter, regelverket för instansordningen
              för plan- och bygglagen samt samordnat dömande i vissa miljöbalks-
              och plan- och byggärenden, ytterligare översyn av vissa frågor
              i plan- och bygglagstiftningen, översyn av strandskyddsbestämmelserna
              och behovet av en förköpslag.
            </seg>
            <seg xml:id="i-f60041866dbae03a-0">
              Mycket av detta kommer att komma på plats under kommande år,
              vilket jag ser fram emot med spänning. Alliansens mål är att skapa
              förutsägbara och långsiktiga regelverk. Det är efterfrågade reformer
              från branschen. Mycket viktigt är också att branschen inser att
              det är dags att stå på egna ben och bygga och erbjuda det som
              bostadskonsumenterna efterfrågar.
            </seg>
            <seg xml:id="i-cf77e588b5e2036d-0">
              Jag tycker att det vore på sin plats, om jag får uttrycka mig
              på det sättet, att oppositionen i stället kunde säga att olika
              produktionsstöd hör till dåtidens politik och att vi nu ska få
              en bransch att inse att man måste stå på egna ben.
            </seg>
          </u>
          <note type="speaker" xml:id="i-30d4da4bfbed42ff-0">
            Anf. 6 LARS TYSKLIND (fp):
          </note>
          <u who="lars_tysklind_faac13" xml:id="i-3f67b85ca766093c-0">
            <seg xml:id="i-e7ef8d5e4138963c-0">
              Fru talman! När vi diskuterar bostadspolitik i Sverige hamnar
              vi väldigt ofta i en diskussion om siffror, subventioner, hur
              vi ska reglera mellan olika upplåtelseformer och så vidare. Egon
              Frid efterlyser här bostadspolitik, nästan i bestämd form bostadspolitiken.
            </seg>
            <seg xml:id="i-95975119f854d3f4-0">
              Vad menar man då med bostadspolitik? Jag tycker att det är väldigt
              viktigt att vi i det sammanhanget går tillbaka och ser den förändring
              som har skett och vilka helt andra utgångspunkter som den nya
              alliansregeringen har.
            </seg>
            <seg xml:id="i-e396f0ef0b8c1cee-0">
              Fru talman! Vi har facit på vad den gamla typen av politik gav,
              med ryckiga subventioner och där man hela tiden försökte reglera
              det hela. Det ministern här tar upp, om att vi hade överskott
              och behövde riva lägenheter, är egentligen ett symtom på samma
              sak.
            </seg>
            <seg xml:id="i-1bf130af48b60ed8-0">
              Den nya politiken handlar om att man utgår från de enskilda individerna
              och den efterfrågan som de har. Det är en politik som man måste
              hålla fast vid, för att se att det i grunden bara kan vara de
              enskilda individerna som bestämmer vilken typ av upplåtelseform
              de vill bo i. Det blir väldigt kollektivt när man hela tiden diskuterar
              att man blir bekymrad om den ena eller andra upplåtelseformen
              går upp och ned. Men det är i grunden inte det som det handlar
              om.
            </seg>
            <seg xml:id="i-dca30debf878c6b7-0">
              En annan fråga som tas upp här, av både Hillevi Larsson och Egon
              Frid, är att allmännyttan säljs ut och att det är regeringens
              fel. På många orter är det rätt att sälja allmännyttan och strukturera
              om, och på andra orter kan man ha synpunkter på vad som är rätt.
            </seg>
            <seg xml:id="i-a66967952f33771d-0">
              Det som är viktigt är att den politik som nu förs innebär att
              vi tydliggör den ansvarsfördelning som trots allt finns inom bostadspolitiken,
              att kommunen måste ta sitt ansvar och staten ta sitt ansvar. Just
              när det gäller de kommunala allmännyttiga bostadsbolagen är det
              väl rimligt att kommunerna får frihet att strukturomvandla på
              det sätt som man tycker är bäst för just den orten.
            </seg>
            <seg xml:id="i-954b530f57e24c1f-0">
              Helsingfors tas ofta som exempel, men jag antar att Helsingfors
              har bevekelsegrunder för att sälja delar av sin allmännytta som
              är bärande i många stycken.
            </seg>
            <seg xml:id="i-cd14dfc34a705db8-0">
              Det som är viktigt och grundläggande, fru talman, är att man
              utgår från de enskilda individerna och deras val av bostadsform,
              snarare än att man har kollektiva lösningar för vissa typer av
              upplåtelseformer.
            </seg>
            <seg xml:id="i-06b9768c41e42ccb-0">
              Man måste verkligen betona att hyresrätten som upplåtelseform
              naturligtvis är väldigt grundläggande för att vi ska kunna ha
              en flexibel bostadsmarknad. Det är egentligen väldigt hårt kopplat
              till arbetsmarknaden. Det får inte vara svårigheten att snabbt
              få en bostad som gör att man inte kan ta vissa jobb och att vissa
              orter inte kan utvecklas. Det är naturligtvis väldigt viktigt
              att vi har alla upplåtelseformer.
            </seg>
            <seg xml:id="i-7b3ba3d282a74702-0">
              Det viktiga i nuläget är att vi har en strikt linje och att den
              bygger på långsiktiga spelregler som är hållbara över tid, och
              att det är detta som får styra. Jag är helt övertygad om att när
              en sådan politik får verka under en period kommer vi att få den
              balans som vi eftersträvar. Om vi sedan upptäcker att det finns
              obalanser här och var får vi naturligtvis rätta till det, men
              det får vi i så fall göra under resans gång.
            </seg>
          </u>
          <note type="speaker" xml:id="i-11e6fb4738b56de4-0">
            Anf. 7 Statsrådet MATS ODELL (kd):
          </note>
          <u who="unknown" xml:id="i-306d46844900ca06-1">
            <seg xml:id="i-5e93b03bba6bb94f-0">
              Fru talman! Jag uppskattar Egon Frids engagemang i bostadsfrågor,
              och jag uppfattar honom som en ärlig och påläst politiker som
              är bekymrad över att det finns för få lediga lägenheter i Sverige.
              Jag vill gärna diskutera det med honom. Men jag tror att utgångspunkten
              måste vara att analysera: Har det varit en bra politik som har
              förts så här långt? Är det den vi ska fortsätta med?
            </seg>
            <seg xml:id="i-084b60fafc212d88-0">
              Jag tror att de flesta bedömare är ense om att subventionspolitiken
              har kommit till vägs ände. Är det rimligt att skattebetalarna
              ska ge 3 miljarder, som det var tidigare, till byggföretag som
              går med miljardvinster? Är det Vänsterns politik? Jag är väldigt
              förvånad över att Egon Frid håller fast vid detta.
            </seg>
            <seg xml:id="i-e85b9ca68179fea2-0">
              Hans utgångspunkt är att vakansläget i september 2007 skulle
              ha påverkats av en regering vars första budget började gälla två
              månader före detta datum, den 1 juli 2007. Är det seriöst, Egon
              Frid? Jag tror att vi får gå tillbaka till lite mer fundamentala
              frågeställningar.
            </seg>
            <seg xml:id="i-5b7297d6e645452b-0">
              En frågeställning är när Egon Frid säger att det är tre knockoutslag,
              och det första är subventionerna. Ja, det visar sig att det har
              tillkommit kanske 50 000 nya bostäder sedan valet, så när det
              hävdas att allting har blivit sämre efter valet är det verkligen
              någonting som icke har bevisats.
            </seg>
            <seg xml:id="i-a2211f512f3ecdd9-0">
              Han talar om att vi har skrotat allmännyttan. Det är en lätt
              överdrift, med tanke på att det finns 890 000 allmännyttiga lägenheter
              med hyresrätt av de totalt ca 2 miljoner lägenheter som finns
              i landet, ca 45 procent. Då har man ganska lågt ställda krav på
              vad skrotning innebär.
            </seg>
            <seg xml:id="i-59c41906078a7b9b-0">
              Sedan var det trångboddhet. Om man bara subventionerar lägenheter
              som är maximalt 75 kvadratmeter, en trea, är inte det ett skäl
              till trångboddhet? Det gäller nog att tänka igenom det här konceptet
              om Egon Frid vill fortsätta att försvara det lite mer.
            </seg>
            <seg xml:id="i-e124ac3a45106780-0">
              Hillevi Larsson är inne på samma tema, att allting har blivit
              sämre sedan valet. Jag pekar på att det har tillkommit ca 50 000
              nya bostäder. Om vi tittar på den byggkonjunktur som vi nu ser
              framför oss, med byggindustrins senaste perspektiv på byggmarknaden,
              visar det sig att investeringarna under det här året väntas öka
              i 15 län och minska i 11 län. Investeringarna förväntas öka i
              regionerna syd, mellan och väst men minska i öst och något kraftigare
              i de två Norrlandslänen. Men de ökar alltså med 10 procent i syd
              jämfört med förra året. Enligt prognosen ökar bostadsinvesteringarna
              med 19 procent i mellanregionen under det här året, Hillevi Larsson!
              Det är då en minskning med 1 procent i väst och öst, och i norra
              Norrland faller de med 1 procent och i södra Norrland med 23 procent.
            </seg>
            <seg xml:id="i-38fde5f5b759527e-0">
              Det som också är intressant är att den bruttoarea som det har
              beviljats byggnadslov till har ökat väldigt kraftigt under september
              jämfört med samma månad året innan. Den har gått upp 24 procent.
              Jämfört med 2007 är det en ökning med hela 62 procent.
            </seg>
            <seg xml:id="i-0b0940693c7ac2c2-0">
              Det är inte riktigt så illa som Hillevi Larsson vill försöka
              få det att vara. Det finns ingen klangbotten för det i verkligheten.
            </seg>
          </u>
          <note type="speaker" xml:id="i-0c8b9284a8f24378-0">
            Anf. 8 EGON FRID (v):
          </note>
          <u who="egon_frid_c86215" xml:id="i-178aec3bc1e8e674-1">
            <seg xml:id="i-9958e22618f168bc-0">
              Fru talman! Det som var min vinkel i dag var att specifikt i
              bostadspolitiken försöka diskutera bristen på hyresrätter och
              att vi inte på många år, sedan 1992, haft så få lediga hyresrätter
              i Sverige som vi har nu och att det har skett negativa förändringar
              sedan den nya regeringen tillträdde när det gäller andelen hyresrätter.
              Jag nämnde för ministern att den första knockouten var när man
              tog bort subventionerna. Den andra är att man är på väg att skrota
              allmännyttan och är på väg att förändra hyressättningssystemet.
            </seg>
            <seg xml:id="i-1251a1fce634a15c-0">
              Jag och många med mig efterlyser regeringens bostadspolitik för
              fler hyresrätter till rimliga hyror. Att marknaden, som är regeringens
              bostadspolitik, kommer att fixa dyra hyresrätter med marknadshyror,
              är vi helt övertygade om. Att marknaden kommer att fixa dyra bostadsrätter
              för dem som har råd att betala är vi helt övertygade om.
            </seg>
            <seg xml:id="i-7ab181828735fc46-0">
              Men Sverige och Sveriges hyresgäster behöver en bostadspolitik
              med hyresrätter till rimliga hyror, för alla unga människor som
              bor hemma och som vill flytta till en egen lägenhet, för alla
              nya svenskar som har kommit till Sverige och behöver en hyresrätt,
              för att minska trångboddheten och för den stora efterfrågan som
              finns på hyresrätter. Vi har i dag en större efterfrågan på grund
              av ökad sysselsättning och fler som kan komma ut och efterfråga
              hyresrätter.
            </seg>
            <seg xml:id="i-e33b9286406de044-0">
              I det här läget har regeringens brist på bostadspolitik och regeringens
              beslut skapat en oro för de kommunala bostadsbolagen och för andra
              bostadsföretag som förvaltar hyresrätter, där man inte vågar ta
              långsiktiga, produktiva beslut för att utveckla hyresrätterna.
              Detta i sig har minskat byggandet och gjort att man inte har byggt
              och satsat som man borde.
            </seg>
            <seg xml:id="i-2517b34e38503413-0">
              Det är klart belagt att under de två sista åren innan den borgerliga
              regeringen tillträdde byggdes störst antal hyresrätter. Andelen
              byggda hyresrätter efter regeringstillträdet är klart mindre.
              De sista 6 0007 000 lägenheterna på regeringens pluskonto är även
              de byggda med subventioner.
            </seg>
            <seg xml:id="i-66eec56c7d1c6ecb-0">
              Det finns tydliga bevis på att de borttagna räntebidragen och
              investeringsstöden har förändrat byggnationen av hyreslägenheter
              negativt och kraftigt. Jag har ett klipp med mig från Skövde,
              där Skövdebostäders vd klart anger att slopade räntebidrag och
              investeringsstöd till nybyggnation av hyresrätter helt har förändrat
              situationen. Jag är övertygad om att situationen är likadan på
              fler orter i landet, det vill säga att man där inte har kunnat
              fortsätta att bygga hyresrätter på grund av de borttagna subventionerna.
              De hade en viktig roll att spela för att bland annat kompensera
              för det dyra kostnadsläget. Men det blir inte billigare att bygga
              i ett högt kostnadsläge utan subventioner.
            </seg>
          </u>
          <note type="speaker" xml:id="i-f0d2ae996fb8a77d-0">
            Anf. 9 LENNART PETTERSSON (c):
          </note>
          <u who="lennart_pettersson_764dee" xml:id="i-467a2bc0dbc359c6-1">
            <seg xml:id="i-acfc6f0d8dc209b2-0">
              Fru talman! Egon Frid åberopar statistik från Statistiska Centralbyrån.
              Det tänker jag också göra. När det gäller antalet påbörjade lägenheter
              i flerbostadshus 2007 är siffran förvisso lägre än 2006, men det
              kan till stor del förklaras med en hög siffra sista kvartalet
              2006, då många satte i gång för att säkerställa räntebidraget.
              Därav sjönk igångsättningen under det första halvåret 2007, men
              den ökade därefter igen. Det tredje kvartalet har faktiskt den
              sjätte högsta kvartalssiffran på tio år.
            </seg>
            <seg xml:id="i-8a5f16b687a45ba4-0">
              Jag var i Jönköping i fredags och diskuterade bostadspolitik,
              bland annat med utgångspunkt i att det där inte byggdes några
              hyresrätter under 2007. Det som är extra intressant är att man
              i Jönköpings, Gotlands och Västernorrlands län inte byggde några
              hyresrätter alls, men väl bostadsrätter. I Halland, Västmanland,
              Dalarna, Västerbotten och Norrbotten var förhållandet det motsatta.
              Där byggdes inte en enda bostadsrätt utan bara hyresrätter. Övriga
              län finns i skalan däremellan.
            </seg>
            <seg xml:id="i-a09236c114cd5911-0">
              Rimligtvis kan inte regeringens politik påverka så olika i olika
              delar av landet. Jag vill därför fråga Egon Frid hur han förklarar
              att det byggdes 0 procent hyresrätter i flerbostadshus i Jönköpings
              län men 100 procent i grannlänet Halland.
            </seg>
          </u>
          <note type="speaker" xml:id="i-52ffc8da6f3b8902-0">
            Anf. 10 HILLEVI LARSSON (s):
          </note>
          <u who="hillevi_larsson_896639" next="cont" xml:id="i-8bafd889d6af0367-1">
            <seg xml:id="i-0679f9841ebe10b7-0">
              Fru talman! Det känns som om man hör lite olika linjer från regeringen.
              Man säger att det visserligen finns problem men att de kommer
              att lösa sig med tiden på grund av regeringens goda politik. En
              del lyfter till och med fram siffror som visar på att det inte
              finns något problem och att det redan har blivit bättre på grund
              av regeringens politik. Man får faktiskt bestämma vilken linje
              det är som gäller.
            </seg>
            <seg xml:id="i-2ecf75feec9614ff-0">
              Gäller linjen att det hela redan har löst sig behöver man ju
              inte vänta in kommande resultat. I så fall är det ju strålande
              nu. Jag tror inte att landets ungdomar håller med om det. Det
              är väldigt svårt att få en bostad, speciellt i storstadsregionerna.
              Där är också trycket störst.
            </seg>
            <seg xml:id="i-39fe03dbeb1cdbfe-0">
              Om vi ser byggandet i stort kan vi konstatera att det byggs för
              dem som har råd att betala. Men frågan är hur mycket det byggs
              för dem som inte har råd att betala, det vill säga hyresrätter
              med rimlig hyresnivå. Där kan vi se en drastisk nedgång. Byggföretagen
              vittnar själva om att detta inte är lönsamt längre. Man får inte
              kalkylen att gå ihop och det handlar inte om gigantiska vinster
              utan just om att få den att gå ihop.
            </seg>
            <seg xml:id="i-099bc6e7cb6fc33a-0">
              Det är klart att man kan bygga för rika människor som vill bo
              i hyresrätt, men för dem som har mindre pengar ungdomar, studenter,
              pensionärer och de som inte har råd att ta lån eller inte kan
              få lån blir det stora problem.
            </seg>
            <seg xml:id="i-0cf7f95ea56a5306-0">
              Jag tycker att det viktiga här är att se på resultaten. Man kan
              tala om huruvida det är rätt att subventionera det ena eller det
              andra. Man kan också fråga sig om det är rätt att villaägare ska
              få dra av de räntor de har betalat på sina lån. Det ifrågasätts
              aldrig, men när det handlar om stimulanser för hyresrätter så
              att folk har råd att bo där blir det ifrågasättanden. Det viktiga
              är ju resultaten, och här har resultaten uteblivit. Det borde
              regeringen ta sig en funderare på.
            </seg>
          </u>
          <note xml:id="i-8bc8d67126f59571-0">
            Anf. 11 EWA THALÉN FINNÉ (m):
          </note>
          <u who="hillevi_larsson_896639" prev="cont" xml:id="i-74cb39728f706893-1">
            <seg xml:id="i-11b487361c7e52d5-0">
              Fru talman! Egon Frid lyfter fram bristen på hyresrätter. Man
              kan ha olika perspektiv på den frågan. Ett perspektiv kan naturligtvis
              vara att eftersom vi i dagsläget har fler i arbete bland andra
              har väldigt många ungdomar kommit in på arbetsmarknaden är det
              fler som efterfrågar bostäder och har råd att betala för bostäder.
              Det är i grunden väldigt positivt.
            </seg>
            <seg xml:id="i-2af8865bde042e7b-0">
              Hillevi Larsson tar upp att det är svårt att få en bostad i storstäderna.
              Ja, det är det. Men tyvärr är detta ingen nyhet. Det är en fråga
              som man har levt med i alla tider, framför allt i Helsingforssregionen,
              utom möjligtvis en kort period under 1980-talet. Annars har det
              varit väldigt svårt att hitta en bostad i Helsingforssområdet
              under till exempel 1960- och 1970-talen. Det här är naturligtvis
              en problematik som har diskuterats länge. Trots de stöd som den
              förra regeringen införde har det alltid fortsatt att vara problem
              just i storstadsområdena.
            </seg>
            <seg xml:id="i-d668af0130c950d6-0">
              Jag måste hålla med statsrådet Mats Odell om att det är orimligt
              att stödja en välmående bostadssektor som gör miljardvinster.
              Vårt perspektiv i alliansen är att om stöd ska finnas ska det
              gå till bostadskonsumenten. Två steg för detta har faktiskt redan
              tagits. Det ena är att man möjliggör för kommunerna att ge en
              kommunal hyresgaranti. Detta är just för att hjälpa nytillträdande
              till bostadsmarknaden. Nästa steg som kommer här är att man möjliggör
              för kreditgarantier. Det är i den riktningen vi måste gå. Vi måste
              få byggsektorn att inse att subventioner är slut, och är det några
              som ska ha hjälp så är det bostadskonsumenterna.
            </seg>
          </u>
          <note type="speaker" xml:id="i-4b0efa4af83cc53a-0">
            Anf. 12 LARS TYSKLIND (fp):
          </note>
          <u who="lars_tysklind_faac13" xml:id="i-3f67b85ca766093c-1">
            <seg xml:id="i-bec67912c19b7263-0">
              Fru talman! Hillevi Larsson sade att om regeringens politik verkligen
              har lyckats så bra är det bara att vänta på resultatet nu. Men
              det är inte så med politik. Politik är en ständigt pågående process.
              Vad som har saknats tidigare och som jag tycker är väldigt klart
              och tydligt nu är att det finns en långsiktig strategi för hur
              man ska uppnå den balans på bostadsmarknaden som väl borde vara
              allas mål. Det måste vara varje enskild människas mål att få välja
              bostad själv.
            </seg>
            <seg xml:id="i-b7354f3f606953f4-0">
              Egon Frid tog upp detta med att man skulle kompensera för kostnadsläget.
              Men man ska inte sticka under stol med hur det har gått med de
              subventioner som den tidigare regeringen beslutade om. Man beslöt
              om än den ena, än den andra subventionen. Detta var i sig kostnadsdrivande.
              Byggbranschen kände ju mycket väl till att subventionerna fanns.
              Någonstans fanns subventionerna med i kalkylen.
            </seg>
            <seg xml:id="i-e6c5f801f246eef1-0">
              Man måste också konstatera att det tyvärr är dyrt att bygga nytt.
              Men trots allt är det totala byggandet avgörande för att man ska
              kunna frigöra bostäder som människor kan efterfråga, antingen
              det gäller bostäder för äldre eller yngre.
            </seg>
            <seg xml:id="i-01e428f2ae8030b0-0">
              Men jag tror inte att det är möjligt att med subventioner skapa
              en marknad där den nya bostaden alltid är det billiga alternativet.
              Sedan är det väldigt viktigt att byggbranschen i sig får incitament
              för att faktiskt ha lite nytänk i sin produktion, just för att
              man ska kunna rationalisera och med ökad produktivitet, trots
              allt, kunna producera billigare bostäder. I ett sådant system
              ska naturligtvis inte staten vara med och subventionera, utan
              det ska vara långsiktiga spelregler så att man hela tiden vet
              vad som gäller. Det är det som är grogrunden för att dessa innovationer
              skapas.
            </seg>
          </u>
          <note type="speaker" xml:id="i-ccd60e46905dd7e2-0">
            Anf. 13 Statsrådet MATS ODELL (kd):
          </note>
          <u who="unknown" xml:id="i-306d46844900ca06-2">
            <seg xml:id="i-b2a16466f63b53ee-0">
              Fru talman! Jag tackar Egon Frid för att han noterar att sysselsättningen
              fortsätter att öka i Sverige. Där är ju, precis som Egon frid
              säger, bostadspolitiken och tillgången på hyresrätter en väldigt
              viktig faktor. Så vi har helt samma intention att skapa förutsättningar
              för att det byggs fler hyresrätter runt om i vårt vackra land.
            </seg>
            <seg xml:id="i-6aec7494c13eced7-0">
              Men han är fortfarande kvar vid det här med att skrota allmännyttan.
              Allmännyttan står för 45 procent av beståndet, av de ca 2 miljoner
              flerbostadslägenheter som vi har. Ryktet om hyresrättens död är
              också något överdrivet, mot bakgrund av att hyresrätten står för
              70 procent av det här beståndet det är både allmännyttiga och
              privata hyresrätter. Det är alltså inte så illa som Hillevi Larsson
              och Egon Frid här försöker måla upp.
            </seg>
            <seg xml:id="i-595755ea119da239-0">
              Men om ni på er kant tycker att det är subventioner till de här
              byggföretagen som ska lösa problemen jag vet inte om Egon Frid
              har samma uppfattning som Hillevi Larsson, men det verkar så förväntar
              man ju sig att det skulle avspegla sig i era skuggbudgeter, att
              ni nu skulle föra tillbaka pengar, att ni skulle prioritera om
              och skyffla ut miljarder igen till byggföretagen.
            </seg>
            <seg xml:id="i-b5e4656257a470d0-0">
              I dag får 70 procent av dem inte ens tag på arbetskraft. Att
              byggen nu tillfälligtvis ofta läggs på is beror ju på att Riksbanken
              har höjt räntan för att kyla av fastighetsmarknaden, bland annat.
              Priserna har gått upp på byggmateriel, och man får inte tag på
              arbetskraft. Hjälper det då att ta skattepengar, omprioritera
              från annat, och ge till de här byggföretagen?
            </seg>
            <seg xml:id="i-eba772ad881b6567-0">
              Jag tror att ni ska fundera lite mer och djupare på den ekonomiska
              teori som ligger bakom en sådan tanke.
            </seg>
            <seg xml:id="i-b4549c061a9a36b1-0">
              Det är kanske klokt att ni bara satsar 100 miljoner, Hillevi
              Larsson, i ert budgetalternativ på detta och inte de 2,7 miljarderna.
              Det låter på Hillevi Larsson som att ni har de här pengarna och
              nu lägger tillbaka dem. Så är det alltså inte. Det är ett ganska
              stort glapp i Socialdemokraternas budget på det här området.
            </seg>
            <seg xml:id="i-6289b7b2971b97bf-0">
              Jag vet tyvärr inte hur Vänsterpartiets budget ser ut, men det
              skulle vara intressant att få reda på hur mycket pengar som har
              prioriterats för att man vill satsa på de här byggföretagen: Skanska,
              Peab och alla andra duktiga, vilka det nu kan vara.
            </seg>
            <seg xml:id="i-b093fab0f72262ee-0">
              För övrigt säger dessa byggföretag att de inte vill ha tillbaka
              den här subventionen. Den kommer inte att hjälpa. Det är vad de
              säger. Men ni vill ändå kasta de här pengarna på dem. Ta upp detta!
              Träffa de här företagen och fråga hur de ser på att ni fortsätter
              med den här politiska linjen!
            </seg>
            <seg xml:id="i-b22c9afc0f0f2580-0">
              Det jag skulle vilja tala om är ett koncept. Jag är inte riktigt
              klar över hur ni ser på det i oppositionen. Det är en helt ny
              upplåtelseform som heter ägarlägenheter. Vi kan ta vårt grannland
              i väster, Norge. Där är 20 procent av beståndet på hyressidan
              ägarlägenheter.
            </seg>
            <seg xml:id="i-6e8c6dcbe629de06-0">
              Vi arbetar nu med en proposition för att lägga fram det här i
              Sverige. Kommer ni att stödja den, eller finns det ideologiska
              hinder för att få fram ett ökat byggande?
            </seg>
            <seg xml:id="i-e28b5c9ea5d5c97e-0">
              Alla är nog ganska överens om att det här kommer att leda till
              ett ökat byggande, som kommer att starta flyttkedjor. Det kommer
              säkert inte att vara nyutexaminerade ungdomar som flyttar in i
              de här. Men någon flyttar in och flyttar då ut ur något. Då flyttar
              någon annan dit. Till slut blir det en relativt billig lägenhet
              ledig någonstans. Kommer ni att gå emot förslaget om att det i
              Sverige ska bli möjligt att också använda ägarlägenheter?
            </seg>
          </u>
          <note type="speaker" xml:id="i-d93864498ccf66a2-0">
            Anf. 14 EGON FRID (v):
          </note>
          <u who="egon_frid_c86215" xml:id="i-178aec3bc1e8e674-2">
            <seg xml:id="i-3feb81dfccb462f2-0">
              Fru talman! Den sista frågan ska vi diskutera när den propositionen
              kommer. Men jag förstår att Mats Odell vill gömma sig bakom den
              redan nu när det gäller bristen på hyresrätter i Sverige.
            </seg>
            <seg xml:id="i-604bdca29f4bf5fd-0">
              Sedan finns det nu en överdriven tilltro till effekten av flyttkedjor.
              Den ökade efterfrågan på hyresrätter gör att effekten av flyttkedjor
              inte är lika stor.
            </seg>
            <seg xml:id="i-f0957ef7feb81a73-0">
              Jag hoppas att vi ska fortsätta att diskutera hur vi ska utveckla
              bostadspolitiken för att få fler hyresrätter och så att vi kan
              ta bort en del av den här gamla retoriken om vad förra regeringen
              gjorde och inte gjorde. Det tror jag skulle vara konstruktivt
              även för Mats Odells framtida bostadspolitik, som ibland låter
              riktigt sund, framför allt när han vill fortsätta att försvara
              allmännyttan och också hyresrätten. Jag välkomnar att Mats Odell
              är lika tydlig när utredningen kommer i slutet av mars när det
              gäller att vi ska försvara allmännyttan, att vi ska försvara hyresrätten
              och att vi ska försvara hyressättningssystemet utifrån bruksvärdesprincipen.
            </seg>
            <seg xml:id="i-b9a604c54720726c-0">
              Sedan är det vulgärpropaganda som Mats Odell kör med när han
              säger att vi vill slänga miljarder till rika byggherrar. Det är
              inte sant. De flesta kronorna, när det gäller subventionerna,
              gick till allmännyttiga bostadsföretag i Sveriges kommuner som
              byggde hyresrätter utifrån ett behov av hyresrätter till rimliga
              hyror. Dit gick de här subventionerna.
            </seg>
            <seg xml:id="i-27eb913ff89d1000-0">
              Det finns ett tydligt samband mellan förändringarna av bostadspolitiken
              som regeringen har gjort och att det har byggts färre hyresrätter
              och att de hyresrätter som trots allt byggs i dag är mycket mer
              marknadsanpassade. Det är mycket högre hyror. Färre människor
              kan efterfråga dem, framför allt inte de grupper som har en relativt
              svag ekonomi och som i dag efterfrågar hyresrätter för att få
              sin rättighet att bo tillgodosedd.
            </seg>
          </u>
          <note type="speaker" xml:id="i-b726f80167f9152d-0">
            Anf. 15 Statsrådet MATS ODELL (kd):
          </note>
          <u who="unknown" xml:id="i-306d46844900ca06-3">
            <seg xml:id="i-54efdf18f0987b9d-0">
              Fru talman! Det här är absolut inte den sista bostadspolitiska
              debatten som jag har med Egon Frid och de övriga kamraterna från
              civilutskottet. Det är alltid uppfriskande.
            </seg>
            <seg xml:id="i-3d76e48f8ce60243-0">
              Jag har bara en liten randanmärkning. Det var visserligen allmännyttiga
              bostadsföretag som ofta var byggherrar och beställare, men det
              var knappast de som byggde. Det var ju de byggföretag som gjorde
              detta som fick pengarna. Det kan vi nog vara ganska ense om.
            </seg>
            <seg xml:id="i-c988115b225513a3-0">
              Produktionssubventioner går ju till vem som helst. Vem som helst
              kan ju flytta in i en bostad som ägs av ett svenskt allmännyttigt
              bostadsföretag. Vi tror att skattepengar bör användas mer selektivt
              än att man häller med en vattenkanna med väldigt stor stril över
              byggföretagen. Då är det bättre att försöka identifiera de hushåll
              som behöver stöd och hjälp. Det har vi gjort genom detta med hyresgarantier
              och det generella bostadsbidrag som nu finns. Så småningom kommer
              också förvärvsgarantier att träda i kraft för dem som vill köpa
              sin första bostad. Man kan få en garanti för detta om man uppfyller
              kraven men ändå inte får ett banklån.
            </seg>
            <seg xml:id="i-d00604757dce3e87-0">
              Det här, fru talman, är en omläggning av politiken som jag tycker
              att statistiken ändå pekar på. Det är en omställningsperiod när
              man lägger om en politik. Men det har ändå varit ett gott resultat.
              Vi har turbulens på de finansiella marknaderna. Det finns en osäkerhet
              runt olika förändringar som har skett. Icke desto mindre är det
              en stark efterfrågan. Det byggs mycket, och byggandet tycks öka
              i större delen av landet.
            </seg>
          </u>
          <note xml:id="i-0bd4e91d4959248c-0">
            Överläggningen var härmed avslutad.
          </note>
          <note xml:id="i-b7612869c76ad00a-0">
            7 § Svar på interpellation 2007/08:313 om annonsering av generaldirektörstjänster
          </note>
          <note type="speaker" xml:id="i-7e8e886044ae0344-0">
            Anf. 16 Statsrådet MATS ODELL (kd):
          </note>
          <u who="unknown" next="cont" xml:id="i-b33ea534e7f38a48-0">
            <seg xml:id="i-7c569a741a784101-0">
              Fru talman! Peter Hultqvist har frågat mig om jag tänker vidta
              några åtgärder beträffande kommande rekryteringsprocesser med
              anledning av utfallet av de hittills genomförda rekryteringarna.
            </seg>
            <seg xml:id="i-2dd0dce77ba3ba29-0">
              Låt mig inledningsvis redovisa följande statistik avseende antalet
              chefsrekryteringar såvitt avser generaldirektörer, landshövdingar
              med flera från 1995 till i dag.
            </seg>
          </u>
          <note xml:id="i-529f4eaa84439c41-0">
            Mellan januari 1995 och september 2006 rekryterades 312 myndighetschefer,
            detta utan att den dåvarande socialdemokratiska regeringen i något
            fall prövade att hitta kandidater genom föregående intresseannonsering.
          </note>
          <u who="unknown" prev="cont" xml:id="i-1c5e6872a7dbdee7-0">
            <seg xml:id="i-badb5e2b67c163d9-0">
              Från denna regerings tillträde har vi hittills annonserat efter
              myndighetschefer vid 22 tillfällen, varav 18 det senaste halvåret.
            </seg>
            <seg xml:id="i-4f675cd5f57cc173-0">
              En av utmaningarna för regeringen har därvidlag varit att introducera
              och implementera nya rutiner för rekryteringsprocessen när det
              gäller myndighetschefer. I den delen finns, som bekant, ett mycket
              begränsat institutionellt minne i Regeringskansliet att bygga
              vidare på. Inför valet pekade vi i alliansen också på det stora
              inflytande i rekryteringsfrågor som direkt ankom på den dåvarande
              statsministern.
            </seg>
            <seg xml:id="i-89c5afd21880c4ea-0">
              Tittar vi lite närmare på hittillsvarande utfall av annonseringarna
              har nio personer rekryterats efter en föregående intresseannonsering.
              I ytterligare nio rekryteringsprocesser har sista dag för intresseanmälan
              passerat medan fyra rekryteringsprocesser pågår där sista dag
              för intresserade kandidater att anmäla intresse ännu ej passerat.
            </seg>
            <seg xml:id="i-02f5db2e0aaddd46-0">
              Jag har ingen annan uppfattning i dag jämfört med vare sig den
              av Peter Hultqvist åberopade interpellationsdebatten den 23 oktober
              eller de avsnitt i budgetpropositionen för 2008 som redovisar
              inriktningen avseende regeringens utnämningspolitik. Regeringen
              kommer att fortsätta att annonsera efter myndighetschefer, men
              också på andra vägar identifiera potentiella kandidater.
            </seg>
            <seg xml:id="i-1387e058e6190f27-0">
              Det viktiga är att vi i slutändan får tag på de absolut bäst
              lämpade cheferna för varje enskild myndighet. Ibland kan det betyda
              att rekryteringsprocessen får ta lite längre tid än vad som först
              planerades för, men det ska då ställas mot det faktum att myndighetscheferna
              i normalfallet anställs för en period om sex år. Det är då självklart
              en förutsättning att regeringen vid beslutstillfället måste vara
              övertygad om den tilltänkte chefens förmåga att utifrån de i förväg
              fastställda ambitionerna i kravprofilen utöva ett kompetent ledarskap
              under sin anställningsperiod.
            </seg>
            <seg xml:id="i-e3c99e7361123622-0">
              Av budgetpropositionen framgår att regeringen under 2008 kommer
              att ta initiativ till en översyn av sekretesslagstiftningen för
              att pröva frågan om att införa någon form av sekretess i anslutning
              till ärenden av detta slag. Motivet var och är att det kan vara
              så att potentiella kandidater avhåller sig från att söka anställning
              som myndighetschef i ett öppet ansökningsförfarande eftersom man
              av olika skäl till exempel inte är beredd att visa sin nuvarande
              arbetsgivare att man är intresserad av att lämna sin befintliga
              anställning.
            </seg>
            <seg xml:id="i-31347046b2cbe7dd-0">
              Jag tillstår gärna att detta inte är helt enkla avvägningar som
              måste göras, men jag vill samtidigt slå fast att översynen i sig
              inte hänger ihop med kvaliteten bland dem som hittills lämnat
              in intresseanmälningar där vi beslutat om annonsering. Det fanns
              farhågor om att väldigt få skulle vara beredda att söka dessa
              anställningar, farhågor som visat sig vara felaktiga. I genomsnitt
              får vi in drygt 23 intresseanmälningar per annons och i allmänhet
              sådana där kandidaterna uppvisar goda meriter.
            </seg>
          </u>
          <note type="speaker" xml:id="i-43e05e11a36db262-0">
            Anf. 17 PETER HULTQVIST (s):
          </note>
          <u who="peter_hultqvist_c9866b" next="cont" xml:id="i-3f245a4105a0873d-0">
            <seg xml:id="i-c0663ebd671ee158-0">
              Fru talman! Jag tackar Mats Odell för svaret. Vi ska ha kompetenta
              chefer. Det har vi haft, och det ska vi ha i framtiden. Jag har
              respekt för att det är svåra processer att anställa chefer och
              även att fördela styrelseuppdrag och få fram rätt personer. Jag
              vill ändå inleda med en påminnelse om hur det lät i valrörelsen:
            </seg>
          </u>
          <note xml:id="i-8f28e848bd58daae-0">
            Alla lediga befattningar inom staten ska utannonseras alla var
            ordet. Relevanta personer ska inbjudas att nominera till lediga
            befattningar. Ansvarigt statsråd meddelar vilken kandidat statsrådet
            ämnar föreslå regeringen att utnämna till den utannonserade tjänsten.
            Berört fackutskott erbjuds möjlighet att ställa frågor till den
            person som statsrådet ämnar föreslå regeringen att utse.
          </note>
          <u who="peter_hultqvist_c9866b" prev="cont" xml:id="i-7071503f074d81ab-0">
            <seg xml:id="i-c804ecb6f09e0045-0">
              Minns ministern det här? Det var ett stort nummer i valrörelsen.
              Socialdemokraterna beskylldes för att sätta partibok före kompetens.
            </seg>
            <seg xml:id="i-8dafb296d2f43af9-0">
              Nu har vi sett hur den ena efter den andra borgerliga politikern
              fått statliga topptjänster. Varför annonserades inte tjänsten
              som chef för Bernadotteakademin ut? Hur kommer det sig att man
              kan göra bedömningen att Henrik är som klippt och skuren för jobbet,
              syftande på förre moderatriksdagsmannen Henrik Landerholm? Vad
              innebär klippt och skuren? Berätta det, Mats Odell!
            </seg>
            <seg xml:id="i-7109bb090a85993f-0">
              Regeringskansliet tycks till en del vara någon sorts arbetsförmedling
              för borgerliga politiker. Trots detta försöker nu Mats Odell göra
              stort nummer av att tjänster annonserats ut. Han försöker också
              få det till något negativt att förre statsministern hade inflytande
              över rekryteringsfrågor. Till och med Svenska Dagbladet skriver
              att högeralliansen inte har någon trovärdighet när det gäller
              att avpolitisera utnämningspolitiken.
            </seg>
            <seg xml:id="i-1bcabdd111da5bcf-0">
              Men hur är det? Står Fredrik Reinfeldt utanför rekryteringsprocesserna?
              Har han inget att säga till om? Eller är det så i verkligheten
              att det är han som har sista ordet?
            </seg>
            <seg xml:id="i-e9ba841683c33aaa-0">
              Strax före jul gjorde han i alla fall ett framträdande, ett rätt
              så rejält inhopp i sammanhanget, och skulle rekrytera en folkets
              polischef. Även om det hörts en och annan sarkastisk kommentar
              med hänvisning till opinionssiffror om behovet av en folkets statsminister
              är det nog så att även Reinfeldt har ett avgörande inflytande.
              Odell bör inte kasta sten i glashus på den punkten.
            </seg>
            <seg xml:id="i-c468891d80b8fb87-0">
              I dag har man två parallella system, ett officiellt där vissa
              tjänster annonseras ut och de sökande anmäler intresse och ett
              inofficiellt där en rekryteringskonsult sköter förfarandet diskret.
              Nu vill Odell hitta formerna för hur sekretess kan läggas för
              att skydda sökande från offentlighet.
            </seg>
            <seg xml:id="i-a385eedbe62d09c8-0">
              Vidöppen insyn i valrörelsen har nu blivit sekretess. Det är
              en intressant utveckling, en intressant förändring. Det är rätt
              så mycket som har hänt.
            </seg>
            <seg xml:id="i-2941abec6f6190c1-0">
              Det är absolut ett problem, säger två statssekreterare till Sveriges
              Televisions Rapport om offentliga ansökningar. Verkligheten har
              krupit regeringen inpå skinnet. Valrörelsens stora ord har förminskats.
            </seg>
            <seg xml:id="i-abb82f9b0bb245cb-0">
              Då är mina frågor till ministern: Blir det några öppna utskottsutfrågningar,
              eller är det något som ni har släppt? När kommer alla lediga befattningar
              i enlighet med valrörelsens utfästelser att annonseras ut? Och
              kommer ni med hänvisning till era bombastiska uttalanden i valrörelsen
              att sluta med politiska utnämningar? Där skulle kanske det senaste
              dramat med Henrik Landerholm som är klippt och skuren kunna förklaras
              och utvecklas lite mer detaljerat.
            </seg>
          </u>
          <note type="speaker" xml:id="i-f5e0f8ac27df1386-0">
            Anf. 18 Statsrådet MATS ODELL (kd):
          </note>
          <u who="unknown" xml:id="i-306d46844900ca06-4">
            <seg xml:id="i-1d6aeaf1085dbcaa-0">
              Fru talman! Det framgår, tror jag, av mitt interpellationssvar
              att det är första gången som det har genomförts intresseannonseringar
              och där det har rekryterats efter intresseannonseringar. I den
              lista över myndighetschefer som har anställts av regeringen efter
              valet 2006 och som enligt Peter Hultqvist skulle vara tryfferad
              med borgerliga politiker kan jag hitta två. Jag hittar vänsterpartister
              och socialdemokrater i minst lika stor omfattning. Jag tycker
              att Peter Hultqvist får återkomma med en lite mer preciserad statistik
              innan han kan få någon trovärdighet i den typen av påståenden.
            </seg>
            <seg xml:id="i-fb78654686dda807-0">
              Vi har lagt om utnämningspolitiken. Vi har ett öppet förfarande.
              Det fastställs kravprofiler inför varje utnämning som läggs i
              akten och som kan följas upp efteråt. Det är en helt ny inriktning.
              Den följer det vi lovade i valet.
            </seg>
            <seg xml:id="i-9ada3b6745457c08-0">
              Peter Hultqvist ställer ett antal frågor. Jag har svarat på de
              flesta av dem tidigare. Det finns en fråga som kanske förtjänar
              att lyftas fram igen. Det är frågan om öppna utskottsförhör. Vi
              har ännu inte tagit ställning till detta. Vi bereder den frågan.
              Inriktningen är naturligtvis att försöka fullfölja det vi har
              sagt före valet med allt som vi har sagt före valet.
            </seg>
            <seg xml:id="i-1a24dd6dc4c1071d-0">
              Vi sade också i rapporten som Peter Hultqvist nämner att vi skulle
              pröva behovet av att ändra sekretesslagen. Allt detta följer det
              vi sade före valet.
            </seg>
          </u>
          <note type="speaker" xml:id="i-0561d592118c756b-0">
            Anf. 19 PETER HULTQVIST (s):
          </note>
          <u who="peter_hultqvist_c9866b" xml:id="i-30709a411e310aa6-0">
            <seg xml:id="i-00e4ecaf887805eb-0">
              Fru talman! Det verkar som att Mats Odell gärna vill ha debatten
              så att han väljer ut vilka frågor han tycker är lämpliga att svara
              på. Jag ställde ett antal frågor, inte bara den om utskottsförhören
              som nu tydligen bereds.
            </seg>
            <seg xml:id="i-a93621abbcbea47e-0">
              Utskottsförhör är en väldigt komplicerad och svår fråga. Förmodligen
              har ni kommit fram till att det är en sak som kan vara hämmande
              när det gäller att få människor att intressera sig för den här
              typen av ansökningar.
            </seg>
            <seg xml:id="i-64ea96461d3d99c4-0">
              Men under punkt 6.1.1 i Allians för Sveriges dokument meddelas
              det inte distinkt i någon sammanfattning vad som ska göras vad
              gäller sekretesshistorier, utan det står att den personliga integriteten
              ska respekteras. Men vad det innebär i praktiken är rätt så svårt
              att få fram.
            </seg>
            <seg xml:id="i-681269c6f5324638-0">
              Det finns en glidning där ministern vill undvika att svara på
              en del av mina frågor.
            </seg>
            <seg xml:id="i-e8cb403103b909c1-0">
              Eftersom ministern är så intresserad av statistik skulle jag
              vilja gå lite djupare. Hur många utnämningar har hittills skötts
              av rekryteringskonsult vid sidan av annonsförfarandet, och hur
              mycket har det kostat skattebetalarna? Hur många ansökningar har
              det funnits i den officiella kön via annons, och hur många har
              funnits i den inofficiella kön via rekryteringskonsult och kontakter?
            </seg>
            <seg xml:id="i-6cde921d6fd4a809-0">
              Den politiska dimensionen lever mycket tydligt vid tillsättningen
              av de statliga topptjänsterna Jonas Hafström, ambassadör i Washington,
              Olof Ehrenkrona, ambassadör i globaliseringsfrågor, Anna Grönlund
              Krantz, ordförande i Botniabanan, Karin Starrin, ordförande i
              Öresundskonsortiet, Per Unckel kanske är ett namn som ministern
              minns i sammanhanget, och Henrik Landerholm, som var klippt och
              skuren för sin tjänst, är den siste i raden och chef för Bernadotteakademin.
            </seg>
            <seg xml:id="i-185b781dcc40d65e-0">
              Nog är det så att gamla borgerliga politiker har fått ut sitt
              av detta. Så där har nog de bombastiska trumpetstötarna från valrörelsen
              tystnat och getts en annan inriktning än den bild som gavs.
            </seg>
            <seg xml:id="i-7b25e480ddfb5a70-0">
              Jag tycker att denna kampanj var ohederlig. Jag tycker inte att
              den står i proportion till resultatet. Stämmer inte detta möjligen
              till eftertanke?
            </seg>
            <seg xml:id="i-8238648c6de173e2-0">
              Mats Odell ger delvis ett eftertänksamt intryck i denna debatt.
              Han använder formuleringar som: Jag tillstår gärna att detta inte
              är enkla avvägningar som måste göras.
            </seg>
            <seg xml:id="i-980ec5e60b37dbb5-0">
              I den offentliga debatten talades det inte om sekretesslagstiftning.
              Min åsikt är att statens chefer är kompetenta. Det är intressant
              att ingen chef som tillsattes av den gamla s-regeringen har avskedats
              på grund av inkompetens. Därför är det tal som ni hade om att
              partibok har gått före kompetens inte trovärdigt.
            </seg>
            <seg xml:id="i-75a5a08972fd12c1-0">
              Nu sitter Odell själv i regerandets vardag, och då flyter dessa
              försiktiga formuleringar upp till ytan. Jag ska ge ett annat exempel:
              Det kan vara så att potentiella kandidater avhåller sig från att
              söka anställning som myndighetschef i ett öppet ansökningsförfarande
              av det skälet att man inte vill visa sin nuvarande arbetsgivare
              att man är intresserad av andra jobb.
            </seg>
            <seg xml:id="i-6ff6c8be6041fa15-0">
              Detta är en försiktighet som inte hördes före valrörelsen. Men
              läget är nu sådant att de politiska utnämningarna fortsätter.
              Man utannonserar vissa tjänster, men inte alla. Man har problem
              med sekretessen. Frågan om utskottsförhör bereds i någon problematisk
              process. Kan man inte göra ett litet erkännande, Odell? Det var
              för bombastiskt i valrörelsen. Det blev för oseriöst, och det
              blev för överdrivet. Ett sådant erkännande skulle faktiskt rensa
              luften lite grann i debattklimatet.
            </seg>
          </u>
          <note type="speaker" xml:id="i-1ff5b44c61c112ce-0">
            Anf. 20 Statsrådet MATS ODELL (kd):
          </note>
          <u who="unknown" xml:id="i-306d46844900ca06-5">
            <seg xml:id="i-b61cd4c25c4d8e7e-0">
              Fru talman! Den rapport som Peter Hultqvist talar om handlade
              om utseende av myndighetschefer. Nu har jag lämnat över en lista
              till Peter Hultqvist på de myndighetschefer som har utsetts efter
              valet, och jag emotser att han sätter dit partimarkeringar på
              dem som vi har utsett. Då kan vi se hur detta fungerar. Jämför
              gärna med det som står i rapporten som Peter Hultqvist redogjorde
              för. Det handlar alltså inte om vilka som ska sitta i statliga
              styrelser eller vilka som ska finnas i insynsråd, där vi har en
              helt annan process än när det gäller att utse chefer för våra
              myndigheter. Anställningar i staten kan alltså inte jämföras med
              styrelser och insynsrådsrekryteringar.
            </seg>
            <seg xml:id="i-fcde9ba35f745de0-0">
              Vi har gjort sammanlagt 38 anställningar av myndighetschefer.
              För övrigt kan jag säga att det är 24 män och 14 kvinnor. Det
              är i praktiken 37 procent kvinnor. Det kan Peter Hultqvist jämföra
              med de ca 30 procent som gällde under den senaste socialdemokratiska
              regeringsperioden. Jämställdheten har alltså förbättrats ganska
              kraftfullt under denna period, för att ta ett exempel. Av dessa
              38 är 4 före detta statsråd, 7 är före detta statssekreterare
              Peter Hultqvist kan räkna ut vilket parti som de kommer från 11
              är före detta myndighetschefer, 2 har kommit från näringslivet,
              1 har kommit från kommunal verksamhet, 1 har kommit från vad som
              här betecknas som NGO, alltså en frivilligorganisation, och 9
              har kommit efter föregående intresseanmälningar. Detta, Peter
              Hultqvist, är en helt ny linje jämfört med perioden 19952006 då
              ni regerade. Då rekryterade ni 312 myndighetschefer utan att vid
              något tillfälle söka er ut och ha ett öppet ansökningsförfarande.
              Någon proportion får det ändå vara i detta, Peter Hultqvist.
            </seg>
          </u>
          <note type="speaker" xml:id="i-c3c40a1c6c06038a-0">
            Anf. 21 PETER HULTQVIST (s):
          </note>
          <u who="peter_hultqvist_c9866b" xml:id="i-30709a411e310aa6-1">
            <seg xml:id="i-5d6b0b61bd07ad29-0">
              Fru talman! Det var just proportion i sammanhanget som jag efterlyste.
              Jag har aldrig någonsin i denna talarstol sagt att politiker ska
              vara diskvalificerade från uppdrag. Vi har från vår sida sagt
              att politiker mycket väl kan användas till både den ena och den
              andra uppgiften om man bedömer att de är lämpliga. Men det var
              ni som i valrörelsen gjorde ett nummer av att partibok gick före
              kompetens. Reinfeldt har inte avskedat några av de generaldirektörer
              och andra som vi tillsatte.
            </seg>
            <seg xml:id="i-91ddecb752bc8d2a-0">
              Ni gav alltså en bild som jag anser var ohederlig, och det är
              det som gör att vi har denna debatt om proportioner. Någonstans
              borde viss självkritik och viss eftertänksamhet också falla över
              ministern som verkar försöka framstå som relativt felfri i detta
              sammanhang.
            </seg>
            <seg xml:id="i-662f8d36208ec331-0">
              Jag menar att de statliga chefer som jag känner och som jag har
              jobbat ihop med genom åren är mycket kompetenta människor. Om
              er valpropaganda stämde borde du ha gjort någonting åt detta.
            </seg>
            <seg xml:id="i-560cdc8a3ad9b02b-0">
              Det kan också vara så att en och annan borgerlig politiker mycket
              väl kan göra i mitt tycke goda insatser. Jag har inte sagt att
              utnämningar är fel, men jag har sagt att det finns ett hyckleri
              i ert sätt att bete er. Jag tycker framför allt att du ska utveckla
              och försöka förklara följande uttalande mot bakgrund av hur ni
              tidigare har agerat: Han var klippt och skuren för tjänsten, den
              gode Henrik.
            </seg>
            <seg xml:id="i-1859a363e71026e3-0">
              När det gäller de parallella kösystem som ni sysslar med undrar
              jag: Hur många utnämningar har hittills skötts av rekryteringskonsulter
              vid sidan av annonsförfarande, och vad har det kostat? Hur många
              ansökningar har funnits i den officiella kön, och hur många har
              funnits i den inofficiella som har byggt på rekryteringskonsulter
              och kontakter?
            </seg>
          </u>
          <note type="speaker" xml:id="i-46b7e49e5b2fde62-0">
            Anf. 22 Statsrådet MATS ODELL (kd):
          </note>
          <u who="unknown" xml:id="i-306d46844900ca06-6">
            <seg xml:id="i-4ae5cafbc7ae4181-0">
              Fru talman! Peter Hultqvist kom med nya frågor. Jag har inga
              uppgifter om detta med mig i kammaren. Men om Peter Hultqvist
              vänder sig till Finansdepartementet ska vi ordna fram dessa uppgifter
              och den statistik som efterlyses.
            </seg>
            <seg xml:id="i-a0221eaaf14dc384-0">
              Fru talman! Detta kokar ändå ned till att denna regering har
              lagt om utnämningspolitiken radikalt. Vi sade det före valet.
              Peter Hultqvist tyckte att det var stora ord. Vi har kommit långt.
              Vi kommer att fortsätta att genomföra det som vi gick till val
              på. Som sagt, till skillnad från hur det var under den förra regeringen,
              då man utsåg 312 myndighetschefer utan att vid ett enda tillfälle
              pröva att hitta kandidater genom ett öppet förfarande genom annonsering,
              har vi nu gjort detta i 22 fall, varav 18 under det senaste halvåret.
              Detta tycker jag ändå är en ganska tydlig markering av en helt
              ny utnämningspolitik. Vi kommer att fortsätta att reformera den
              under denna mandatperiod.
            </seg>
          </u>
          <note xml:id="i-0bd4e91d4959248c-1">
            Överläggningen var härmed avslutad.
          </note>
          <note xml:id="i-01aedddfa6ce8f71-0">
            8 § Svar på interpellation 2007/08:321 om åtgärder för att säkerställa
            lagligheten i upphandling av rekryteringskonsulter
          </note>
          <note type="speaker" xml:id="i-10a8302130dc6c5e-0">
            Anf. 23 Statsrådet MATS ODELL (kd):
          </note>
          <u who="unknown" xml:id="i-306d46844900ca06-7">
            <seg xml:id="i-ea910fe3f616f7a9-0">
              Fru talman! Berit Andnor har frågat mig om jag avser att vidta
              några åtgärder för att säkerställa att upphandlingen av rekryteringskonsulter
              för högre statliga tjänster i fortsättningen sker på ett, enligt
              mig, lagenligt sätt.
            </seg>
            <seg xml:id="i-31dbb171ed578b6a-0">
              Jag har inte för avsikt att diskutera dessa frågor ur något annat
              perspektiv än det principiella.
            </seg>
            <seg xml:id="i-56020a90daacade6-0">
              Mina principiella ståndpunkter redovisade jag i den av Berit
              Andnor begärda debatten den 7 december 2007, och jag har, utöver
              vad jag då redovisade, inget ytterligare att anföra i denna fråga.
            </seg>
          </u>
          <note type="speaker" xml:id="i-2440d6545e758c69-0">
            Anf. 24 BERIT ANDNOR (s):
          </note>
          <u who="berit_andnor_040aa2" xml:id="i-108f662367b5104d-0">
            <seg xml:id="i-706b8b2562b03428-0">
              Fru talman! Jag har frågat Mats Odell vad han tänker göra för
              att säkerställa att den här upphandlingen av rekryteringskonsulter
              för högre statliga tjänster sker på ett lagenligt sätt allt enligt
              hans egna uttalanden.
            </seg>
            <seg xml:id="i-18ee46a0cc16ab3e-0">
              Bakgrunden är den interpellationsdebatt som vi hade den 7 december
              då Mats Odell på mina frågor gav sådana svar som att det inte
              skulle finnas några möjligheter alls för att det här skulle vara
              hemligt på något sätt. Inte heller skulle upphandlingen av rekryteringskonsulter
              gå till på annat än ett fullt legalt sätt.
            </seg>
            <seg xml:id="i-7fac9e69ea12fbaa-0">
              Jag har nu följt upp detta. Det visar sig att det är på ett helt
              annat sätt. Den frågan är nu klarlagd.
            </seg>
            <seg xml:id="i-bef3e876260eb799-0">
              Det är en helt annan sak när ett departement skriver ett avtal
              där man uppenbarligen tillåter företaget att undandra sig den
              offentlighetsprincip som vi har som grund för alla handlingar
              som kommer. Det här ska vi titta närmare på i konstitutionsutskottet
              så vi ska inte prata mer om det, utan vi ska prata om det mer
              principiella.
            </seg>
            <seg xml:id="i-3440a2427e951365-0">
              Mats Odell, du har vid upprepade tillfällen poängterat just att
              du är ytterst ansvarig för samordningen av rekryteringarna. Min
              fråga är därför: Vad tänker statsrådet göra för att enskilda departement,
              departement som statsrådet inte är ansvarig för, uppenbarligen
              gör på ett helt annat sätt än vad statsrådet här i kammaren har
              uttalat? Uppenbarligen agerar de på ett sätt som statsrådet anser
              strida mot lagen.
            </seg>
            <seg xml:id="i-dc799f93af485eb9-0">
              Det handlar inte om inhyrda konsulter, utan det handlar om Regeringskansliet,
              en svensk myndighet. Det är där som jag anser att Mats Odell måste
              ge ett svar. Om svaret är det som man kan läsa ut av interpellationssvaret
              att statsrådet inte tänker göra ytterligare något, inte tänker
              vidta ytterligare åtgärder kan jag bara göra tolkningen att den
              här hanteringen tyst sanktioneras från din sida.
            </seg>
            <seg xml:id="i-ba86de4b517ff8c2-0">
              Då kommer vi tillbaka till det som var min fundering den 7 december
              när vi, Mats Odell, senast diskuterade det här. Jag tror nämligen
              att Mats Odell trots vad han säger här i talarstolen i själva
              verket är mycket nöjd med att departementet och rekryteringsfirmorna
              sluter avtal om sekretess oaktat den lagstiftning vi har. Din
              passivitet, Mats Odell, blir begriplig bara mot den bakgrunden.
            </seg>
            <seg xml:id="i-e465ea5820d5a68b-0">
              Uppenbarligen är den långsiktiga strategin att alla rekryteringar
              ska ske med sekretess. Detta är någonting helt nytt. Det står
              i strid med den öppenhet som förespråkats och som vi på nytt hört
              Mats Odell här ge uttryck för. Det finns en parallellitet i de
              här processerna. Det finns inget helhetsgrepp.
            </seg>
            <seg xml:id="i-5618487562073ecd-0">
              Mats Odell har vid upprepade tillfällen poängterat att han är
              ansvarig för att detta fungerar på ett tillfredsställande sätt.
              I så fall, Mats Odell, är den passivitet obegriplig som kommer
              till uttryck i svaret här i dag. Så här kan man inte, Mats Odell,
              sköta sitt ansvar i en regering!
            </seg>
            <seg xml:id="i-6ba451208f1ca4a9-0">
              Men det blir en chans till, Mats Odell: Tänker Mats Odell verkligen
              inte vidta någon särskild åtgärd för att se till att inte fler
              departement agerar på ett sätt som statsrådet själv beskriver
              som ett lagbrott?
            </seg>
          </u>
          <note type="speaker" xml:id="i-26425abd49c72ac5-0">
            Anf. 25 Statsrådet MATS ODELL (kd):
          </note>
          <u who="unknown" xml:id="i-306d46844900ca06-8">
            <seg xml:id="i-7c718e1a9f65f7a0-0">
              Fru talman! Egentligen borde jag vara förvånad över att konstitutionsutskottets
              ordförande strör omkring sig omdömen så som hon gör på grundval
              av det svar som jag har gett. Läs vad jag på det principiella
              planet sade i svaret på Berit Andnors förra interpellation!
            </seg>
            <seg xml:id="i-d85891c6d7b7676e-0">
              Det vi har gjort är alldeles uppenbart. Självklart har vi gått
              ut till alla berörda. Vi har gått ut med en promemoria om hur
              det här fungerar till samtliga personalchefer och samtliga expeditionschefer.
              Promemorian har också delats till samtliga statssekreterare.
            </seg>
            <seg xml:id="i-1a63bee3cd5e76c2-0">
              Jag kan citera ur denna promemoria:
            </seg>
            <seg xml:id="i-3f7b27729825052b-0">
              När regeringen väljer att samarbeta med en externa rekryteringsfirma
              och man även beslutat om att intresseannonsera efter lämpliga
              kandidater lämnas i normalfallet intresseanmälningarna över till
              rekryteringsbyrån när sista dag för anmälan passerat. Intresseanmälningarna
              har då ställts till berört departement där de registreras och
              diarieförs i den takt de kommer in.
            </seg>
            <seg xml:id="i-25f25b70c7057326-0">
              Om en privatperson kontaktar rekryteringskonsulten ifråga får
              det inte råda några som helst tveksamheter i vad som ska lämnas
              ut. Samtliga handlingar en person lämnat ifrån sig i med hänvisning
              till det aktuella ärendet är allmänna handlingar och, i normalfallet,
              också offentliga.
            </seg>
            <seg xml:id="i-0c2d844560a4cd79-0">
              Rekryteringsbyrån utför i denna del en arbetsuppgift för myndigheten
              regeringskansliets räkning och en förfrågan ska behandlas på exakt
              samma sätt som om den ställts till ett departement.
            </seg>
            <seg xml:id="i-7dc26e6be3a7350a-0">
              Vidare står det att det ankommer på det berörda departementet
              att försäkra sig om att den externa rekryteringskonsult man ämnar
              samarbeta med har en god insikt i de regler, vilken lämpligen
              säkerställs i samband med att upphandling eller avrop genomförs.
              För det fall att departementet gör en annan bedömning av rättsläget
              eller något annat i det som redovisats ovan bör kontakt tas med
              undertecknad för en fördjupad diskussion.
            </seg>
            <seg xml:id="i-68273084a20fcb2f-0">
              Detta står också, fru talman, tydligt i de förfrågningsunderlagsmallar
              som används. Alla de här sakerna är väldigt tydligt utsagda.
            </seg>
            <seg xml:id="i-478b1ba2b1afa39e-0">
              Hur Berit Andnor utan vidare kan kalla det här för passivitet
              är, tycker jag, ganska häpnadsväckande.
            </seg>
          </u>
          <note type="speaker" xml:id="i-bf07be14a35e1f98-0">
            Anf. 26 BERIT ANDNOR (s):
          </note>
          <u who="berit_andnor_040aa2" xml:id="i-108f662367b5104d-1">
            <seg xml:id="i-afcafe7ecc8ba3f6-0">
              Fru talman! Det är mycket möjligt att Mats Odell upplever det
              här på det sättet. Problemet är, Mats Odell, att den offentliga
              retoriken och det som uttalas här från talarstolen uppenbarligen
              inte går att återfinna i den verklighet som förekommer ute i departementen.
              Jag kan inte kalla det för någonting annat än passivitet och uppgivenhet
              inför den här sekretessfrågan.
            </seg>
            <seg xml:id="i-879e76906bcbe19a-0">
              I de uttalanden som Mats Odell har gjort och gör i denna kammare
              många gånger i mycket högtravande ordalag står han upp för offentlighetsprincipen.
              Men faktum kvarstår, Mats Odell! Sedan vi hade den debatt där
              de här uttalandena gjordes har det funnits tecken på att den verklighet
              som hanteras ute på departementen inte följer det som Mats Odell
              här i kammaren står och säger. Det är det vi debatterar.
            </seg>
            <seg xml:id="i-86a140cd1884ebf2-0">
              Före valrörelsen var ju det stora numret just kring öppenheten,
              transparensen, kring sökbarheten och förutsägbarheten i utnämningspolitiken.
              Det var ju det som var budskapet. Det är det vi diskuterar, Mats
              Odell, och det är de principerna som vi nu ska diskutera.
            </seg>
            <seg xml:id="i-32067352f61148b8-0">
              Jag kan inte dra någon annan slutsats än att Mats Odell med den
              passivitet som han nu uppvisar uppenbarligen inte tar särskilt
              hårt på problemet med offentlighetsprincipen. Han verkar i stället
              mest bry sig om att som vi nyss hörde kunna sätta ytterligare
              en pinne i statistiken över utannonserade tjänster.
            </seg>
            <seg xml:id="i-fa90d100681d9a10-0">
              Min fråga kommer igen, Mats Odell! Det räcker inte att producera
              färdiga pm, utan som ansvarig minister för den statliga utnämningspolitiken
              och för genomförandet av det ni sade i valrörelsen och som ni
              lovat väljarna handlar det också om att man kontrollerar, följer
              upp och utvärderar för att se att det man säger också ger resultat
              ute i verksamheten.
            </seg>
            <seg xml:id="i-b6b4ceea01a12f6d-0">
              Har statsrådet verkligen försäkrat sig om att alla rekryteringar
              sker så som statsrådet säger och vill att de ska ske? Om statsrådet
              Odell inte har gjort detta faller hela retoriken platt till marken.
            </seg>
            <seg xml:id="i-1282a6af1f09aa06-0">
              Om du, Mats Odell, har försäkrat dig om detta, då stämmer inte
              det skriftliga svar som jag har fått ett mycket kortfattat svar.
            </seg>
            <seg xml:id="i-4f0c72c89fe135b2-0">
              Med spänning kommer jag att lyssna till nästa inlägg. Jag tycker,
              Mats Odell, att den här frågan förtjänar det största allvar därför
              att det handlar om den statliga utnämningspolitiken, om att precis
              som Mats Odell säger se till att få de allra bäst lämpade som
              chefer för våra myndigheter. Det duger inte att säga en sak och
              att retoriken sedan när den kommer i kontakt med praktiken faller
              platt till marken. Det duger inte heller att ha parallella processer
              där man inte har ett helhetsgrepp när det gäller den statliga
              utnämningspolitiken.
            </seg>
            <seg xml:id="i-f46153b2c8d2a9d4-0">
              Fortfarande finns det inga svar om hur det i praktiken ser ut
              med rekryteringarna. Hur många har rekryterats via rekryteringsföretagen,
              och hur många har gått via offentlig annonsering?
            </seg>
            <seg xml:id="i-cd36e7d936fe2574-0">
              Hur tror Mats Odell att man uppfattar det om man lämnar sin intresseanmälan
              i ett öppet förfarande och sedan får klart för sig att det inte
              duger? Det här ska skötas vid sidan om.
            </seg>
          </u>
          <note type="speaker" xml:id="i-ee86ba06a297c7a2-0">
            Anf. 27 Statsrådet MATS ODELL (kd):
          </note>
          <u who="unknown" xml:id="i-306d46844900ca06-9">
            <seg xml:id="i-111a8d5e511090c4-0">
              Fru talman! Berit Andnor efterlyser största allvar och fortsätter
              att kasta omkring påståenden som är fullständigt grundlösa. Detta
              är alltså konstitutionsutskottets ordförande.
            </seg>
            <seg xml:id="i-5ab72001eff7d272-0">
              Apropå passivitet har jag pekat på de regler som är upprättade
              i Regeringskansliet. Det finns ett system för uppföljningen av
              hur regelefterlevnad fungerar. Jag utgår från att de systemen
              fungerar, att det i Regeringskansliets rutiner följs upp att de
              regler som är utfärdade efterlevs.
            </seg>
            <seg xml:id="i-00f00fd34cac1814-0">
              När det gäller den statliga utnämningspolitiken är det naturligtvis
              så att Berit Andnor är frustrerad när det nu visar sig att det
              under hennes tid i Regeringskansliet utsågs 312 myndighetschefer
              utan att vid något tillfälle ha något annat än slutenhet och hemlighetsmakeri
              omkring sig. Det är klart att hon är frustrerad när vi genomför
              en omläggning av politiken som innebär att vi successivt genomför
              allt vad vi faktiskt lovade i valrörelsen. Vi har genomfört alla
              punkter i detta utom i två fall som vi nu håller på med. Det ena
              är, som jag har nämnt, öppna utskottsförhör. Vi bereder den frågan.
              Den andra frågan handlar om att pröva sekretesslagen. Det är,
              Berit Andnor, helt i linje med vad vi sade före valet.
            </seg>
          </u>
          <note type="speaker" xml:id="i-cd372024dd074f76-0">
            Anf. 28 BERIT ANDNOR (s):
          </note>
          <u who="berit_andnor_040aa2" xml:id="i-108f662367b5104d-2">
            <seg xml:id="i-aba50bede854cb55-0">
              Fru talman! Det var en djupt ohederlig kampanj som fördes av
              de borgerliga partierna, en djupt felaktig beskrivning av hur
              den statliga utnämningspolitiken fungerade. Det har också visat
              sig nu efteråt.
            </seg>
            <seg xml:id="i-b2892b965229e423-0">
              Det ni nu gör, Mats Odell, är att på något sätt försöka förespegla
              den stora allmänheten att ni har en öppen process. Men det är
              inte sant. Det är ett spel för gallerierna med dessa annonser
              därför att parallellt med detta använder ni er av rekryteringskonsulter.
              Det duger inte. Det fungerar inte tillräckligt bra. Det är i det
              ljuset man ska se de funderingar regeringen har när det handlar
              om att se över sekretesslagen. Man vill inte ha någon offentlighet.
              Man säger att man har en öppen process, men det är inte på det
              sättet. Man har mörklagt hela ansökningsförfarandet genom att
              använda sig av dessa rekryteringskonsulter.
            </seg>
            <seg xml:id="i-8c780efa362cc775-0">
              Utmärkande för utnämningspolitiken efter valet är en ovilja från
              regeringen att fullt ut ta ansvar för att genomföra det som man
              tidigare kallade för nödvändigheter. I praktiken backar regeringen
              steg för steg från tidigare positioner. Man överger de löften
              som man gav i valrörelsen.
            </seg>
            <seg xml:id="i-ecdf028f850b2f98-0">
              Det duger inte, Mats Odell, med att säga att ni har utfärdat
              riktlinjer för detta. Det handlar för dem som har ansvar att också
              ta ansvar för att detta genomförs. Det är en passivitet och en
              osäkerhet. Jag skulle närmast vilja beteckna det som ett haveri
              som kännetecknar regeringens utnämningspolitik. Det vore bra om
              Mats Odell hade ett samlat förslag om hur utnämningspolitiken
              ska bedrivas, vilka kriterier som ska gälla, vilka tjänster som
              ska annonseras och också hur de här processerna ska gå till. Det
              är allvarligt att offentlighetsprincipen åsidosätts och att man
              kör med olika processer och inte har det helhetsgrepp som krävs.
            </seg>
          </u>
          <note type="speaker" xml:id="i-012763732d1244bf-0">
            Anf. 29 Statsrådet MATS ODELL (kd):
          </note>
          <u who="unknown" xml:id="i-306d46844900ca06-10">
            <seg xml:id="i-52cbee331cd64c3e-0">
              Fru talman! Det blir mer och mer spännande. Den fantastiska glöd
              som Berit Andnor har för en borgerlig utnämningspolitik välkomnar
              jag. Det är synd att den inte fanns på den tid då Berit Andnor
              hade någonting att säga till om. Då utnämnde ni 312 myndighetschefer
              utan någon som helst insyn. Nu säger Berit Andnor att det är en
              djupt felaktig beskrivning. Var det inte så att det var statsministern
              Göran Persson och kretsen runt honom som skötte det här, utan
              är vi kanske förda bakom ljuset?
            </seg>
            <seg xml:id="i-3c9a702128c0d503-0">
              Den här upprördheten och den glöd som Berit Andnor nu visar för
              att vi verkligen snabbt ska genomföra vår politik välkomnar jag.
              Berit Andnor kan vara lugn: Den kommer att genomföras.
            </seg>
          </u>
          <note xml:id="i-0bd4e91d4959248c-2">
            Överläggningen var härmed avslutad.
          </note>
          <note xml:id="i-adf9eeabfe0b0711-0">
            9 § Svar på interpellation 2007/08:312 om Försäkringskassan och
            deltidssjuka
          </note>
          <note type="speaker" xml:id="i-47f3ebbae6cb1991-0">
            Anf. 30 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-306d46844900ca06-11">
            <seg xml:id="i-d2682706885e1063-0">
              Fru talman! Kurt Kvarnström har frågat mig vilka åtgärder jag
              avser att vidta för att människor inte ska bli helt utan försäkringsskydd
              och bli hänvisade till socialt bistånd.
            </seg>
            <seg xml:id="i-fdc5b6b83f37215a-0">
              Regeringens övergripande mål för mandatperioden är att skapa
              förutsättningar för fler jobb i fler och växande företag och att
              därigenom bryta utanförskapet. Fler människor som kan och vill
              arbeta ska också ha möjligheter att försörja sig genom eget arbete
              och få uppleva arbetsglädje och arbetsgemenskap under trygga villkor.
            </seg>
            <seg xml:id="i-6d8c2c39a4e07336-0">
              Regeringen har genomfört ett antal åtgärder för att minska utanförskapet.
              Vi kan efter snart ett och ett halvt år se tydliga effekter av
              regeringens politik. Antalet människor i arbete har ökat med 75
              000 personer under regeringens första år. Regeringens politik
              har visat sig framgångsrik.
            </seg>
            <seg xml:id="i-b4b6414fb595ee3b-0">
              Det finns fortfarande åtgärder som behöver genomföras för att
              minska utanförskapet. Regeringen har därför aviserat ett samlat
              åtgärdspaket för att minska frånvaron från arbetslivet på grund
              av ohälsa. En rehabiliteringskedja införs som syftar till att
              åstadkomma en aktivare sjukskrivningsprocess med tidiga insatser
              för att individernas arbetsförmåga i större utsträckning ska tas
              till vara.
            </seg>
            <seg xml:id="i-57c1cb21c7311729-0">
              Kurt Kvarnström nämner i sin fråga att kombinationen av sjukskrivning
              och deltidsbegränsningen i arbetslöshetsförsäkringen skapar oro
              bland människor med svåra sjukdomar. Jag vill därför särskilt
              lyfta fram att deltidsbegränsningarna i arbetslöshetsförsäkringen
              enbart har betydelse för dem som arbetar och får arbetslöshetsersättning
              i en och samma vecka. Personer som till exempel får sjukpenning
              eller sjukersättning på halvtid och arbetslöshetsersättning på
              halvtid omfattas alltså inte av begränsningarna.
            </seg>
            <seg xml:id="i-a1952180de605458-0">
              Kurt Kvarnström menar att de åtgärder som regeringen vidtagit
              riskerar att leda till att personer blir hänvisade till socialt
              bistånd. Jag har motsatt uppfattning. Jag är övertygad om att
              de åtgärder som regeringen har vidtagit och kommer att vidta kommer
              att medföra att allt fler personer återgår i arbete.
            </seg>
          </u>
          <note type="speaker" xml:id="i-ace24ad9ffd21cd9-0">
            Anf. 31 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-244e3cdf48dab10e-0">
            <seg xml:id="i-3e4403b95b2e37b5-0">
              Fru talman! Jag får tacka ministern för svaret. Jag delar naturligtvis
              inte helt och hållet bedömningen när det gäller den borgerliga
              alliansens politik, att på det här sättet positivt framställa
              bara den sida som man ser som positiv.
            </seg>
            <seg xml:id="i-47ef1f09a65126dd-0">
              För min del möter jag allt oftare personer som är rätt förtvivlade
              när det gäller tillämpningen i praktiken av rätten till sjukförsäkring.
              Många människor möter dessvärre i sin förtvivlan efter en lång
              tids sjukdom som sin första kontakt med Försäkringskassan ett
              brev från kassan där man ifrågasätter sjukpenningen. Jag möter
              också människor som får en signal efter flera år av sjuk- och
              aktivitetsersättning om att det ifrågasätts om det finns grund
              för att fortsatt bevilja sjuk- och aktivitetsersättning.
            </seg>
            <seg xml:id="i-659cd7949bc17508-0">
              Det jag har mött under senare tid är också att det främst är
              kvinnor vars rätt till sjukpenning ifrågasätts. Inte minst gäller
              det kvinnor som är deltidsarbetande. De är en övervägande del
              av dem som upplever bekymmer i det här sammanhanget.
            </seg>
            <seg xml:id="i-4b4419328ccaf766-0">
              Jag skulle gärna vilja fråga om ministern har samma uppfattning.
              Är det främst kvinnor, ofta deltidsarbetande, som i största utsträckning
              får sin rätt till sjukpenning ifrågasatt? Är det ministerns uppfattning?
            </seg>
            <seg xml:id="i-14c55fb7ff95e1ce-0">
              Jag upplever också att det är en kraftig skärpning av reglerna
              när det gäller rätten till sjukpenning. Jag frågar mig efter den
              redovisning som jag nu fått: Var finns de åtgärder som många människor
              behöver som stöd för att faktiskt återkomma till arbete? Jag har
              inte sett något sådant förslag än, utan vad jag upplever och ser
              är att man inför restriktioner och en striktare tillämpning som
              successivt leder till att människor mister sin ersättning. Jag
              kallar det för att det pågår en sortering av var man hör hemma.
              Som det verkar för mig leder ett antal av de här fallen till ett
              ännu större utanförskap i stället för att få del i en försäkring
              som man anser sig ha rätt till.
            </seg>
            <seg xml:id="i-ccba6a73eba95a44-0">
              Jag skulle på den punkten vilja fråga ministern: Upplever ministern
              att den kontakt som man har med Försäkringskassan och Arbetsförmedlingen
              är tillräcklig för att ge människor som har en svag ställning
              det stöd som behövs för att de ska få hjälp för att återfå sin
              arbetsförmåga?
            </seg>
            <seg xml:id="i-ae10eb4a3da0a147-0">
              Det har lyfts fram att det är viktigt att vi likabehandlar människor.
              Här ser jag att det finns en skillnad i dag. Jag har lyft fram
              de kvinnor som har en rätt utsatt situation i vårt samhälle i
              dag, nämligen deltidsarbetande som är ifrågasatta när det gäller
              sjukpenningrätten.
            </seg>
            <seg xml:id="i-aa80dfa75bc8656a-0">
              Jag tror att man behöver titta på detta en gång till och se de
              människor som i dag inte ifrågasätts men som ofta får direkt pension
              eller direkt stöd. Jag skulle vilja veta hur man ser på den sortering
              av människor som vi ser i dag.
            </seg>
            <seg xml:id="i-d7e5d5061f51acc1-0">
              Jag upplever i dag väldigt starkt, och det starka intrycket har
              blivit ännu starkare successivt, att människor som har ett arbete
              med en viss status i vårt samhälle sällan eller aldrig ifrågasätts
              för att få en omskolning eller för att gå till ett annat arbete.
              För andra är det fråga om att klara sitt arbete eller att gå i
              pension.
            </seg>
          </u>
          <note type="speaker" xml:id="i-fbd4b576d650eb94-0">
            Anf. 32 HILLEVI LARSSON (s):
          </note>
          <u who="hillevi_larsson_896639" xml:id="i-cacce9fc2b7e566b-0">
            <seg xml:id="i-a2334f45db5a2dd9-0">
              Fru talman! Den här frågan berör ett stort problem. Arbetsförmågan
              kan vara nedsatt delvis men inte helt och hållet. Redan tidigare
              har det varit problem med bedömningarna här. Den som inte är tillräckligt
              sjuk har svårt att bli sjukskriven, medan den som å andra sidan
              inte bedöms ha full arbetsförmåga inte kan hamna på det spåret.
              Resultatet har blivit att människor har varit för friska för att
              vara sjukskrivna och för sjuka för att arbeta och i värsta fall
              då inte har fått ersättning.
            </seg>
            <seg xml:id="i-2c2e586a55999458-0">
              Det är positivt om de som ändå har en arbetsförmåga kan jobba
              så mycket det går. Där är problemet i dag att man hela tiden riskerar
              att falla mellan stolarna och förlora sin ersättning. Den yttersta
              möjligheten är då socialbidrag. Socialbidrag innebär inte bara
              en väldigt låg standard att leva på, speciellt om man har familj,
              utan det innebär också att man får sälja allt man har. Har man
              hus eller bostadsrätt får man göra sig av med det, och har man
              något sparat på banken får man först använda det. Sedan blir det
              en fullständig inspektion i hemmet av vad man behöver och vad
              man inte behöver. Det gör att många är rädda för att hamna mellan
              stolarna och därför tycker att det är bättre att vara helt och
              hållet sjukskriven eller helt och hållet arbetslös. Men verkligheten
              ser ju inte ut på det sättet.
            </seg>
            <seg xml:id="i-d9dd0d5f56802a67-0">
              Jag tror att inte minst de som har varit utbrända gynnas av möjligheten
              att gå tillbaka och successivt trappa upp arbetstakten. Det är
              mycket möjligt att det finns människor som av olika skäl aldrig
              kommer att nå en full arbetstakt, men då är det jättepositivt
              att ändå kunna jobba kanske 25 procent.
            </seg>
            <seg xml:id="i-f7b24eb14a074567-0">
              Jag måste säga att jag ändå känner en oro för utvecklingen på
              området, för jag ser ingenting som har förbättrat läget. Människor
              vill inte bara friska och kunna arbeta det är i grunden vad de
              flesta vill utan vill också ha en trygg försörjning. Den oro som
              människor känner ska inte få spela in alltför mycket, utan man
              måste vara mer flexibel i sina bedömningar.
            </seg>
            <seg xml:id="i-d382911eeb340950-0">
              Det är klart att begränsningen av deltidsstämpling när det gäller
              a-kassa oroar massor av människor som är i situationen att de
              är sjukskrivna bara på deltid, inte minst alla de som inte har
              något arbete att gå till, som inte ens jobbar 25 procent.
            </seg>
            <seg xml:id="i-4795b201c2013b39-0">
              Jag hoppas att regeringen tar till sig det här och även går tillbaka
              i tiden, för det har under väldigt lång tid varit så att människor
              har fallit mellan stolarna. De har bollats fram och tillbaka och
              riskerat att helt och hållet förlora sin ersättning.
            </seg>
          </u>
          <note type="speaker" xml:id="i-60408efa9a7bf453-0">
            Anf. 33 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-306d46844900ca06-12">
            <seg xml:id="i-c2aa71c122196d50-0">
              Fru talman! Jag håller med om den beskrivning som både Hillevi
              Larsson och Kurt Kvarnström gör.
            </seg>
            <seg xml:id="i-828fa642b8006372-0">
              Det har hänt väldigt mycket under lång tid. Går vi tillbaka och
              tittar kan vi se att folk inte har fått hjälp i tid när de har
              varit sjukskrivna och att handläggningstiderna har varit långa.
              Försäkringskassan har arbetat med sju steg. Av dem som varit sjukskrivna
              mer än ett år är 70 procent fortfarande kvar i steg ett. Företagshälsovården
              har avlövats. Det har varit en ettårsgräns som inneburit att man
              inom ett år ska prövas för förtidspension. Man prövas för förtidspension
              vare sig man vill eller inte. Man får 64 procent i ersättning.
              Man ställs utanför arbetslivsinriktad rehabilitering och utanför
              arbetsmarknadspolitiska åtgärder. Och det är ett skäl för uppsägning.
            </seg>
            <seg xml:id="i-1a1d1e5aa167d00d-0">
              Jag instämmer till fullo i den beskrivning som ni båda interpellanter
              har gjort. Så har det varit, och det vill regeringen ändra på.
              Därför lägger regeringen nu fram en mängd olika förslag för att
              åtgärda detta.
            </seg>
            <seg xml:id="i-d2c4ed0bcab3c2a1-0">
              550 000 personer har i dag en sjuk- och aktivitetsersättning.
              80 000 är fortfarande långtidssjukskrivna. Vi ser tack och lov
              en nedgång, ett trendbrott, för första gången på 40 år. Sysselsättningen
              stiger men korttidsfrånvaron sjunker. Det brukar följas åt så
              att också korttidsfrånvaron ökar. Det vi ser är glädjande. Det
              är första gången på 40 år. Vi ser hur de långa sjukskrivningarna
              minskar. Vi kan också konstatera att 30 000 fler personer är friska
              i dag jämfört med förra året 30 000! Jag var i Kristianstad i
              går, och det är lika många som har blivit friska som antalet boende
              i hela Kristianstad.
            </seg>
            <seg xml:id="i-787f3819c5ff9f2d-0">
              Vi ser också att antalet med sjuk- och aktivitetsersättning minskar.
              Men jag är orolig över den oproportionerligt stora andelen kvinnor.
              Jag tror inte att man är mer sjuk som kvinna. Vi måste se hur
              bemötandet och insatserna är, om kvinnorna får rätt rehabilitering
              för att kunna komma tillbaka. Jag tror att vi måste kunna enas
              om att titta på den frågan. Vi kan glädjande nog se att antalet
              med sjukersättning och förtidspension går ned, både bland män
              och kvinnor, men kvinnor är fortfarande i alltför hög grad representerade.
            </seg>
            <seg xml:id="i-f6c777c05f790e2e-0">
              Jag tycker att vi ska vara oroliga för allt det som vi inte gjorde
              för dem som var sjuka, som inte fick rätt insatser i tid, inte
              blev hjälpta under tiden utan fördes över i en sjukförsäkring.
              Ni vet säkert att vi har två departementsskrivelser ute på remiss.
              Förhoppningsvis kommer det en proposition den 27 mars om en hel
              rehabiliteringskedja. Vi har 3,4 miljarder kronor mer till rehabilitering.
              Vi stärker företagshälsovården. Vi kopplar ihop försäkringskassa
              och arbetsförmedling på ett sätt som aldrig någonsin har förekommit
              tidigare just för att man inte ska falla mellan stolarna.
            </seg>
            <seg xml:id="i-ffa373dd6c665d35-0">
              Jag tänker tillsätta en utredning som ska titta på arbetsförmågebegreppet,
              för det är olika på försäkringskassa och arbetsförmedling; man
              talar olika språk. Vi ska samlokalisera och vi ska arbeta allt
              vad vi kan för att se till att människor med ohälsa blir hjälpta
              i tid och kan gå tillbaka till arbete.
            </seg>
          </u>
          <note type="speaker" xml:id="i-e694afb936828f6d-0">
            Anf. 34 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-244e3cdf48dab10e-1">
            <seg xml:id="i-9235032a04801c50-0">
              Fru talman! Det känns bra att vi är överens om att kvinnorna
              är väldigt utsatta när det gäller de bedömningar som görs i dag.
              Här känner jag en stark oro.
            </seg>
            <seg xml:id="i-30e4f70465ab5228-0">
              Vi har nog egentligen i grunden en ambition att människor utifrån
              sin förmåga ska kunna delta och få använda sin förmåga. Det var
              också vad propositionen som lades fram 2003 innehöll, ett aktivare
              arbete med avstämningsmöten och ytterligare möjligheter till deltidsarbete.
              Sedan ser inte arbetsmarknaden ut så. Det är ett av bekymren.
            </seg>
            <seg xml:id="i-c51dc2befcbb737e-0">
              Det som händer nu är att saker sker i fel ordning. Det finns
              många saker som jag också hade velat ha, till exempel en bättre
              företagshälsovård. Jag tror att vi kan vara överens om att det
              behövs. Men då borde man börja där i stället för att nu så starkt
              ifrågasätta den enskilda individen och rätten till sjukpenning,
              för det innebär i dag att alltför många hamnar i utanförskap genom
              att de hamnar i socialbidragsberoende och tvingas till en ännu
              sämre ekonomisk situation. Det som är alarmerande i dagsläget
              är att det går fel väg.
            </seg>
            <seg xml:id="i-9070dd6f9a8ea52b-0">
              Jag fick inget exempel på åtgärder som har vidtagits för att
              ge de här människorna stöd sedan regeringen tillträdde för ett
              och ett halvt år sedan. Det tycker jag är alarmerande om man nu
              så tydligt ser det här. Vad som hänt är att man har sparat pengar
              när det gäller de insatser som egentligen ska hjälpa och stödja
              de enskilda individerna. För den rehabiliteringskedja som nu lyfts
              fram finns redovisat 3,4 miljarder. Men förmodligen är det till
              stor del en omfördelning av de pengar som redan finns. Man tar
              till exempel 1 ½ miljard från Försäkringskassan och det stöd som
              de där borde ha kunnat ge på ett mycket bättre och mer aktivt
              sätt i dagsläget. Är vi överens om att det stöd som de enskilda
              individerna får är alltför klent i dag borde det ha kommit förslag
              innan man så starkt började ge sig på det här.
            </seg>
            <seg xml:id="i-80dbd887eaa0f469-0">
              Det som också oroar mig är att människor ifrågasätts när det
              gäller rätten att fortsätta få sin sjukersättning. Där har man
              minskat tiden som är överhoppningsbar från sju till fem år. Det
              innebär att flera personer som försöker återkomma inte har något
              försäkringsskydd i en a-kasseförsäkring.
            </seg>
            <seg xml:id="i-ff0dda5e02ef5b9f-0">
              Något annat som oroar mig mycket är att de personer som i sin
              svåra situation orkar överpröva beslutet som kassan tagit till
              länsrätten får rätt i 50 procent av fallen. Är det inte oroande
              att den praktiska tillämpningen så illa stämmer med den lagstiftning
              som vi har i dag?
            </seg>
            <seg xml:id="i-8e911fc4388098e0-0">
              Detta är något som påverkar de enskilda individerna. Rent praktiskt
              innebär det att det ofta tar ett helt år eller mer för dessa personer
              att få sin rätt, och då har man redan hamnat i socialbidrag och
              i ett ännu större utanförskap. Det finns all anledning att fundera
              på det överprövningsinstrument som finns i sammanhanget och att
              man inte i större omfattning genom försäkringskassornas tillämpning
              ser de länsrättsdomar som faller i dag och rättar sig efter dem
              utan fortsätter i en allt hårdare prövning och utsätter många,
              speciellt kvinnor, för en omänsklig prövning när det gäller denna
              hantering.
            </seg>
            <seg xml:id="i-b28850a281e9167d-0">
              Det samtal som vi hade som grund när vi lade fram förslaget 2003
              var att man i samtal tillsammans skulle se möjligheterna att komma
              tillbaka, för det är det många människor säger. Men det är de
              aktiva åtgärderna som saknas. Många människor behöver hjälp på
              traven och stöd i sin vardag för att komma igen.
            </seg>
          </u>
          <note type="speaker" xml:id="i-9c6e811bb0cace73-0">
            Anf. 35 HILLEVI LARSSON (s):
          </note>
          <u who="hillevi_larsson_896639" xml:id="i-cacce9fc2b7e566b-1">
            <seg xml:id="i-0d9094142f7f3ab7-0">
              Fru talman! Kvinnor har utgjort den största delen av de sjukskrivna.
              Det har en tydlig grund. Man kan se i arbetsmiljön att många kvinnor
              har haft en mycket tuff arbetsmiljösituation, inte minst inom
              vården där man sliter för låg lön, får förslitningsskador och
              utsätts för stress. Många kvinnor har också en dubbel arbetsbörda.
              När de kommer hem ligger huvuddelen av hushållsarbetet och barnaskötseln
              på dem. Det blir pressande i längden.
            </seg>
            <seg xml:id="i-0d8b691fa81c4fdd-0">
              Ett problem har också varit att kvinnor har haft svårare än män
              att få sina arbetsskador godkända. Det har inneburit ytterligare
              press och stress. Första steget i rätt riktning kan vara att få
              erkänt att man är sjuk, och då kan man få hjälp och rehabilitering.
            </seg>
            <seg xml:id="i-5cef04a36efc4308-0">
              Nu ska arbetsförmågan bedömas oftare och hårdare. Det är en bra
              ambition att människor som kan arbeta ska göra det. Men det är
              viktigt att man inte löser problemet med sjukskrivningarna genom
              att friskförklara människor som är sjuka. Inte minst kvinnor har
              haft problem att få rätt till sjukskrivning. I de fall där det
              går tycker jag absolut att man kan vara sjukskriven på deltid
              och arbeta resten, men i de fall där man verkligen är 100 procent
              sjuk behöver man rehabilitering.
            </seg>
            <seg xml:id="i-9c77b6f152b745c7-0">
              Nu gäller det att vi rustar upp rehabiliteringen. Jag hoppas
              att det kommer att ske nu, för det behövs verkligen, och jag tror
              att det är den enda långsiktiga lösningen. Visst har vi sett att
              sjukskrivningarna har minskat. Det har nog tyvärr delvis sin grund
              i att bedömningarna för att få lov att vara sjukskriven har blivit
              hårdare. Ska vi lösa detta långsiktigt handlar det om ett bra
              förebyggande arbete och bra rehabilitering.
            </seg>
          </u>
          <note type="speaker" xml:id="i-40eeaaab58e3bb7b-0">
            Anf. 36 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-306d46844900ca06-13">
            <seg xml:id="i-6c8cb67d62c431c1-0">
              Fru talman! Jag tror att Kurt Kvarnström är inne på att diskutera
              den finansiella samordningen. Tack så mycket för senast, förresten,
              för ett intressant studiebesök i Dalarna!
            </seg>
            <seg xml:id="i-ff774398c76285c5-0">
              Jag kan bara konstatera att finansiell samordning togs som försök
              under den förra borgerliga regeringen i början av 90-talet. I
              min första debatt här i kammaren försökte jag förmå Socialdemokraterna
              att permanenta finansiell samordning, men ni var enträget emot
              det. Till slut, tio år senare, kom detta lagförslag. Där kommer
              vi att underlätta med en enklare revision, möjligheter för de
              fyra aktörerna att lägga olika mycket pengar och så vidare. Så
              låt oss jobba med finansiell samordning.
            </seg>
            <seg xml:id="i-54a0f5066aaf11a2-0">
              Vi kan också konstatera att finansiell samordning egentligen
              är en effekt av att fel saker gjordes eller rättare sagt av att
              inget gjordes. De människor som fångas upp i Dalarna, och på många
              andra håll och kanter, är personer som skulle ha fått hjälp och
              stöd långt tidigare. Det är bra att det finns, men vi kan också
              erkänna att de skulle ha fått hjälp och stöd långt tidigare.
            </seg>
            <seg xml:id="i-3f43faeddcb5923e-0">
              Tillsynen över socialförsäkringen kommer att läggas fram till
              mig i en utredning på torsdag. Det var lite märkligt när beslutet
              togs här i kammaren 2005 att Försäkringskassan skulle bli en egen
              myndighet med styrelse och fullt eget ansvar att inte tillsynsfunktionen
              samtidigt var på plats. Försäkringskassan är en myndighet som
              betalar ut 1,4 miljarder kronor dagligen sju dagar i veckan men
              har inte haft någon oberoende tillsynsmyndighet. Det är något
              som regeringen har tagit till sig.
            </seg>
            <seg xml:id="i-d575a2fe334cd0c0-0">
              Kurt Kvarnström pratar om att restriktionerna blir strängare
              och att det blir skärpning av reglerna. Regeringen har inte lagt
              fram en enda skärpning av reglerna för bedömning på Försäkringskassan.
              Vi har inte lagt fram ett enda lagförslag; det är precis samma
              lagar, regler och förordningar som fanns när Kurt Kvarnströms
              partis regering satt vid makten. Jag skulle vilja att Kurt Kvarnström
              beskriver för mig vilka lagar, skärpningar och regler som regeringen
              har ändrat när det gäller bedömningen av de sjuka.
            </seg>
            <seg xml:id="i-5e385d69593f82b1-0">
              När det gäller att vi skulle omfördela pengar ger vi Försäkringskassan
              700 miljoner kronor mer under detta år än vad de hade i budget.
              Pengar som går till rehabilitering går delvis över till hälso-
              och sjukvården. Men de fick 700 miljoner kronor mer än vad som
              var budgeterat.
            </seg>
            <seg xml:id="i-57859e7b6889e373-0">
              Kurt Kvarnström säger att vi inte har gjort något. Under de tio
              år som Socialdemokraterna hade regeringsmakten förtidspensionerades
              140 personer om dagen. Varför gjorde inte den socialdemokratiska
              regeringen något om man nu har känt till detta så länge?
            </seg>
            <seg xml:id="i-1556cc27e4312c37-0">
              Regeringen har ute två departementsskrivelser på remiss. Remisstiden
              går ut den 11 februari. Vi kommer att lägga fram en proposition
              den 27 mars om förebyggande insatser, kraftfulla insatser på rehabilitering
              och samverkan med Arbetsförmedlingen. Vi vill ta bort ettårsgränsen,
              se till att folk får 75 procent i ersättning i stället för 64
              procent, se till att det blir arbetsmarknadspolitiska insatser,
              arbetslivsinriktad rehabilitering och att man ska få tjänstledigt
              under sjukdomsperioden om det visar sig att man inte alls kan
              gå tillbaka till sin arbetsgivare. Det ska vara målet, men om
              man inte kan ska man få tjänstledigt, både för att söka och pröva
              andra arbetsuppgifter. Det är faktiskt att skärpa arbetsrätten.
            </seg>
            <seg xml:id="i-8e639468c48b8f9d-0">
              Kort till Hillevi Larsson: Om dessa kvinnor, eller vilka de nu
              är, ska vara heltids-, deltids- eller 25-procentssjukskrivna är
              inte vår sak att avgöra. Jag hoppas att vi är överens om att det
              är en fråga för läkaren och patienten.
            </seg>
          </u>
          <note type="speaker" xml:id="i-38537da8e078ab48-0">
            Anf. 37 KURT KVARNSTRÖM (s):
          </note>
          <u who="kurt_kvarnstrom_4cf575" xml:id="i-244e3cdf48dab10e-2">
            <seg xml:id="i-bcc5c04551e87561-0">
              Fru talman! Att det inte gjordes något under förra mandatperioden
              var väl ändå en överdrift. Jag nämnde 2003 som en viktig milstolpe
              i detta. Vi gjorde bedömningen att Försäkringskassan behövde resurserna
              för att klara sin situation. Det tillskott de får nu är av nöden
              krävt för att över huvud taget hålla näsan över vattenytan.
            </seg>
            <seg xml:id="i-f5a7e1511b2b36c5-0">
              Min utgångspunkt i denna diskussion är precis som jag säger:
              Reagerar inte ministern på att en så pass stor andel av prövningarna
              som går till länsrätten ändras? Har man intagit en mycket striktare
              hållning än vad lagstiftningen ger vid handen? Är det orsaken?
            </seg>
            <seg xml:id="i-7b6b17d6d51c8632-0">
              Något annat som oroar mig mycket är att trots att vi är inne
              i en brinnande högkonjunktur, vilket är situationen, redovisar
              80 kommuner ökade socialbidragskostnader. Det är för mig en signal
              om att människor inte längre får sin försörjning i våra försäkringssystem,
              utan man ramlar igenom det skyddsnät vi har och hamnar i socialbidrag.
              De 50 procent som får sin ändring hamnar där i alla fall i och
              med att det tar ett helt år innan de får rätt.
            </seg>
            <seg xml:id="i-5d35b4e813011daa-0">
              Vi kommer säkert att fortsätta diskutera när det gäller rehabiliteringskedjan.
              Jag tänkte inte uppehålla mig vid den i dagsläget. Den debatten
              tror jag att vi har framför oss när vi får se hur förslagen ser
              ut.
            </seg>
            <seg xml:id="i-c9f24528ad5c437c-0">
              De människor som finns i ett utanförskap behöver bli sedda. Jag
              tycker inte att de uppdrag som fanns hos både arbetsförmedling
              och försäkringskassa fullföljdes på de sätt som vi hade ambitionen
              att göra under förra perioden. Det fanns brister i det. Ett led
              i att hantera det är att se människor. Det går lite för lätt att
              avslå svaga människors ersättningsanspråk i dag utan att de får
              det stöd de borde få.
            </seg>
          </u>
          <note type="speaker" xml:id="i-1921b2bbd34bf83b-0">
            Anf. 38 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-306d46844900ca06-14">
            <seg xml:id="i-b7daac89b45f8b28-0">
              Fru talman! Jag kanske inte behöver påminna Kurt Kvarnström,
              men om Kurt Kvarnström tittar på budgetpropositionen 2005, när
              ni hade regeringsmakten, och ser vad ni tänkte göra med budgeten
              för Försäkringskassan för 2006, finns det faktiskt en ordentlig
              neddragning.
            </seg>
            <seg xml:id="i-2120ba2aa3d608a8-0">
              Vad vi i stället gjorde när vi kom till regeringsmakten 2007
              var att låta Försäkringskassan få använda en anslagskredit på
              350 miljoner kronor. Nu lägger vi dessutom till 700 miljoner kronor.
              Så vi ska nog akta oss lite grann för att tala om vad socialdemokraterna
              hade tänkt göra med budgeten för Försäkringskassan.
            </seg>
            <seg xml:id="i-163980918112ca8b-0">
              De behöver sina pengar. De behöver pengar för att arbeta med
              ohälsan, med felaktiga utbetalningar och med sin förändringsprocess.
              Det gör de absolut. Vi kommer att återgå till att tala om rehabiliteringskedjan
              många gånger, men jag är också övertygad om att vi måste ha en
              betydligt större samverkan mellan arbetsförmedling och försäkringskassa,
              och gärna samlokaliseringar.
            </seg>
            <seg xml:id="i-3a8c6247d6cda280-0">
              Vi måste sätta individen i centrum på ett helt annat sätt än
              vad som gjorts tidigare. Den individ som har varit arbetslös och
              sjuk, som varit utanför väldigt mycket, får springa runt mellan
              olika myndigheter som har hänvisat till varandra. Därför avsatte
              ju regeringen i torsdags pengar, 35 miljoner kronor, för en försöksverksamhet
              med sociala företag, ideella organisationer och privata företag.
              Sådant sker runt om i Europa och på många andra ställen också.
              Sätt individen i centrum. Låt de här företagen rusta personer
              med rehabilitering, utbildning och arbetsträning och låt oss se
              om de kan utföra detta på ett effektivare sätt än de stora myndigheterna.
              Då kan vi få något bra att jämföra med. Vi ser väldigt goda resultat
              med det här arbetssättet, inte minst i England.
            </seg>
          </u>
          <note xml:id="i-0bd4e91d4959248c-3">
            Överläggningen var härmed avslutad.
          </note>
          <note xml:id="i-6af51bc3fd51d2d5-0">
            10 § Svar på interpellation 2007/08:315 om Försäkringskassans
            trovärdighet
          </note>
          <note type="speaker" xml:id="i-b25886a5c63e6302-0">
            Anf. 39 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-306d46844900ca06-15">
            <seg xml:id="i-24371a1c86363d56-0">
              Fru talman! Peter Hultqvist har frågat mig vilka åtgärder jag
              avser att vidta angående försäkringsläkarnas överprövningar och
              arbetssätt, så att systemet blir begripligt och accepterat hos
              de försäkrade och allmänheten.
            </seg>
            <seg xml:id="i-94a9f164815bfc67-0">
              Försäkringsläkarens roll har diskuterats under många år. Bland
              annat har framförts från försäkrade att det är svårt att förstå
              hur en läkare kan uttala sig om deras sjukdom, symtom och arbetsförmåga
              utan att ha undersökt dem eller ens talat med dem.
            </seg>
            <seg xml:id="i-e542f7ca2a6eb7d8-0">
              Hos Försäkringskassan finns försäkringsläkare som ska biträda
              Försäkringskassan i frågor som kräver medicinsk sakkunskap och
              som ska verka för ett gott samarbete mellan kassan och till exempel
              behandlande läkare.
            </seg>
            <seg xml:id="i-008e1c29ea80a4a5-0">
              Försäkringsläkaren är en av Försäkringskassan anställd tjänsteman
              och omfattas således av de regler som gäller för sådana. Däremot
              står försäkringsläkaren i sin egenskap av försäkringsläkare inte
              under Socialstyrelsens tillsyn. Hos Försäkringskassan har försäkringsläkaren
              således en rådgivande funktion i medicinska frågor. Försäkringsläkaren
              tar inte ställning i frågor om rätten till ersättning. Sådana
              beslut fattas av kassans handläggande tjänstemän.
            </seg>
            <seg xml:id="i-a18dc7ea959bd71c-0">
              I det uppdrag som Försäkringskassan och Socialstyrelsen har haft
              om att utforma en mer kvalitetssäkrad, enhetlig och rättssäker
              sjukskrivningsprocess ingick bland annat att se över försäkringsläkarnas
              roll i syfte att öka kvaliteten i sjukskrivningsprocessen. Försäkringskassan
              har i december 2006 redovisat åtgärder som ska förtydliga uppdraget
              som försäkringsläkare. Bland de olika åtgärder som redovisas ingår
              att strukturerade former ska utvecklas för kunskaps- och erfarenhetsutbyte
              mellan försäkringsläkare och handläggare, mellan försäkringsläkare
              och behandlande läkare samt mellan försäkringsläkarna. Jag hoppas
              och utgår från att detta arbete också ska innebära att allmänhetens
              förståelse för försäkringsläkarsystemet ökar.
            </seg>
            <seg xml:id="i-67e396914730297a-0">
              Jag kan även informera Peter Hultqvist om att regeringen i april
              2007 har beslutat om kommittédirektiv (dir. 2007:57) om patientsäkerhet,
              tillsyn med mera. Utredaren ska bland annat föreslå ändringar
              i regelverket för att stärka patientsäkerheten och också göra
              en jämförelse med hur dessa frågor hanteras i andra länder. Vidare
              har utredaren i uppdrag att utreda om bland annat försäkringsläkarna
              och försäkringstandläkarna vid Försäkringskassan ska stå under
              statlig tillsyn. Uppdraget ska redovisas senast den 31 december
              2008.
            </seg>
          </u>
          <note type="speaker" xml:id="i-835fc6785e14df81-0">
            Anf. 40 PETER HULTQVIST (s):
          </note>
          <u who="peter_hultqvist_c9866b" xml:id="i-30709a411e310aa6-2">
            <seg xml:id="i-78bcd959e4052292-0">
              Fru talman! Jag tackar för svaret. Frågan om Försäkringskassans
              hantering av sjuka personer och försäkringsläkarnas roll är ett
              problem för många människor i dag. Förra året kom det till Länsrätten
              i Dalarna in 685 överklaganden i socialförsäkringsärenden. Det
              var den näst största andelen av länsrättens mål. Störst är skatteärenden.
              Självklart att är det svårt att hinna med den här ärendeanhopningen,
              och från 2006 låg 438 ärenden kvar. Orsaken till den omfattande
              mängden överklaganden är upplevelsen av en hårdare attityd från
              Försäkringskassans sida i förhållande till de försäkrade. Många
              enskilda personer upplever att de kommer i kläm i vad de upplever
              vara ett överbyråkratiskt schackrande där deras upplevelse av
              sjukdom och de behandlande läkarnas sjukintyg inte hanteras med
              respekt. Upplevelsen är ofta att Försäkringskassans attityd är
              mer kontrollerande och bevakande än stödjande och rehabiliterande.
              De många överklagandena i Dalarna visar att missnöjet är omfattande.
              Ett annat exempel på det är att Kommunalarbetareförbundet i Dalarna
              under 2007 hjälpte 120 medlemmar i olika tvister med Försäkringskassan.
              I 80 av dessa fall överklagades beslutet, och i 40 fall har medlemmen
              fått rätt mot Försäkringskassan. I praktiken betyder detta att
              Försäkringskassans handläggare och chefer, med försäkringsläkarens
              råd i ryggen, har tolkat lagen hårdare än lagstiftaren. Det tycker
              jag är intressant. De har tolkat lagen hårdare än lagstiftaren.
            </seg>
            <seg xml:id="i-bb68aeb8977fc3d3-0">
              Är det här över huvud taget rimligt? Jag och många med mig anser
              inte det. Försäkringskassan måste upplevas som en stödjande servicefunktion
              och inte som i det närmaste en rättslig motståndare. Pendeln har
              slagit för hårt. Misstänksamheten mot fusk av olika slag har blivit
              så stor att många människor som bevisligen är sjuka får sitta
              emellan. Det är orimligt, och det kräver ett ansvarstagande och
              agerande även från regeringens sida.
            </seg>
            <seg xml:id="i-b680fbe462d5f442-0">
              I verkligheten är det så att försäkringsläkare ibland i allmänna
              ordalag säger att behandlande läkares intyg inte styrker nedsättning
              av arbetsförmåga. Det gör att många människors situation bryskt
              avfärdas. Utlåtanden som jag har tagit del av är ibland okonkreta
              i sina formuleringar, och man har varken kommunicerat med den
              behandlande läkaren eller den försäkrade. Men det jag ser som
              mest anmärkningsvärt är när försäkringsläkare som inte är specialister
              i praktiken överprövar specialisters bedömningar. Att inte vara
              sakkunnig och ändå göra en tydlig bedömning utanför sitt kompetensområde
              är inte förtroendeingivande. Ett krav borde vara att Försäkringskassan
              konsekvent anlitade specialister för att bedöma andras specialistläkares
              intyg.
            </seg>
            <seg xml:id="i-cadff2c6f4149901-0">
              Jag anser att ministerns markeringar om förtydligande av försäkringsläkares
              uppdrag, om erfarenhetsutbyte mellan läkare och så vidare är bra.
              Däremot vet jag inte vad jag ska tycka om markeringarna kring
              Patientsäkerhetsutredningen. Jag vill se resultat innan jag har
              en åsikt om huruvida det är positivt eller negativt. Det är snårig
              materia vi rör oss i, och det är svåra bedömningar som egentligen
              ligger på individuella personer, exempelvis försäkringsläkare.
              Man kan ibland fundera på om man löser sådant här med statliga
              utredningar.
            </seg>
            <seg xml:id="i-d0bfbd9c79c7d17d-0">
              Jag är tydligt och klart oroad över den verklighet som existerar.
              Jag är fundersam till om de åtgärder som ministern hänvisar till
              tar på djupet i Försäkringskassans organisation så att detta kan
              rättas till. Ett av grundproblemen är den hårdare bedömning och
              praxis som börjat råda. Är ministern beredd att vidta några åtgärder
              på den punkten? Är ministern beredd att vidta åtgärder mot att
              försäkringsläkare utan specialistkompetens gör bedömningar av
              specialistläkares intyg?
            </seg>
          </u>
          <note type="speaker" xml:id="i-0d56f6c77091fd2d-0">
            Anf. 41 HILLEVI LARSSON (s):
          </note>
          <u who="hillevi_larsson_896639" xml:id="i-cacce9fc2b7e566b-2">
            <seg xml:id="i-2f78131e2a99cc49-0">
              Fru talman! Det är sant att försäkringsläkaren inte bestämmer
              vilken ersättning människor ska få, men det är klart att säger
              Försäkringskassan att en människa inte är berättigad att vara
              sjukskriven påverkar det i sin tur ersättningen. Därför är det
              väldigt väsentligt, och ofta lyssnar de självklart på vad försäkringsläkaren
              säger.
            </seg>
            <seg xml:id="i-a851f49bac309cb8-0">
              Det finns många fall där människor har varit hos en annan läkare
              det kan vara en specialist och fått bedömningen att arbetsförmågan
              är nedsatt eller att de inte kan jobba över huvud taget. Sedan
              säger försäkringsläkaren motsatsen. Det är väldigt märkligt att
              en läkare som inte ens har träffat patienten kan göra den bedömningen.
              I många fall är det tyvärr så att försäkringsläkaren inte har
              träffat patienten innan han gör bedömningen.
            </seg>
            <seg xml:id="i-163d06507e3009c7-0">
              Det här ger människor bilden av att de vill sjukskriva till varje
              pris och att det handlar om det.
            </seg>
            <seg xml:id="i-e8db730666aae12d-0">
              Jag vet att ministern inte kan kommentera enskilda fall, men
              man kan inte låta bli att reagera när man hör sådant som har framkommit
              framför allt på senare tid. Det är fruktansvärda fall där människor
              borde få bli sjukskrivna men inte får bli det.
            </seg>
            <seg xml:id="i-730804a6d50683f2-0">
              Ett exempel är en man som genomgick en hjärtoperation efter en
              mycket svår hjärtinfarkt. Han fick beskedet att han inte fick
              vara sjukskriven utan att han kunde arbeta från sjuksängen på
              sjukhuset. De kunde sätta in en telefon där så att han kunde sköta
              sitt ordinarie jobb därifrån.
            </seg>
            <seg xml:id="i-bf9b98f5d633c491-0">
              Den historien slutade ändå lyckligt. En del människor har tack
              och lov specialistläkare som verkligen kämpar för dem. Till slut
              kan de i bästa fall få rätt. Det är fruktansvärt att över huvud
              taget komma med ett sådant besked till någon som har varit så
              nära döden som en hjärtinfarkt innebär. Att ligga inne för operation
              är väldigt prövande för både den psykiska och fysiska hälsan.
            </seg>
            <seg xml:id="i-e0dff8c3fc4e120e-0">
              Det finns exempel på människor som genomgått omfattande cancerbehandling
              och inte har fått vara sjukskrivna. Det är olika från fall till
              fall hur de här historierna slutar, men försäkringsläkarens bud
              har i många fall varit att det går alldeles utmärkt att jobba
              vidare trots att man genomgår cellgiftsbehandling och strålning
              och sådant som man vet sätter ned den fysiska hälsan. Det är dessutom
              otroligt stressande för den enskilde. Man vet ju inte ens om man
              kommer att överleva.
            </seg>
            <seg xml:id="i-00d3cd4f2a035195-0">
              Det finns fall där den enskilde visserligen inte är sjuk i ordets
              vanliga bemärkelse. Det gäller till exempel ett fall där en man
              hade en dotter som var döende. Det var en liten flicka, bara något
              år gammal. Hon hade fått cancerbesked. Hon var döende och det
              fanns ingenting att be för. Mannen pendlade till sitt jobb långt
              därifrån. Han ville så klart vara med sin dotter den sista tiden.
              Det var ju den enda tid han skulle få med henne. Det var ju både
              för sin egen skull och för att stödja dottern. Han fick beskedet
              att han inte var sjuk så det beviljades inte.
            </seg>
            <seg xml:id="i-fceefd670e9137af-0">
              Folk hamnar i en väldigt svår situation i just de här specifika
              situationerna. Man kan inte säga att han är arbetslös och har
              rätt till arbetslöshetsersättning och man kanske inte kan säga
              att han är sjuk. Frågan är hur människor ska göra i sådana här
              situationer. Jag tycker att man måste visa mycket större flexibilitet.
            </seg>
            <seg xml:id="i-5557a6ecfbfc1f8e-0">
              Det har ju kommit dekret om hårdare bedömning för rätten att
              bli sjukskriven. Men en stor fråga gäller också försäkringsläkarna.
              De har ju funnits under lång tid. De hårda bedömningarna gör ju
              inte saken bättre. Jag tycker att det är väldigt viktigt att man
              gör någonting åt detta.
            </seg>
          </u>
          <note type="speaker" xml:id="i-a20da42f52473caa-0">
            Anf. 42 STAFFAN DANIELSSON (c):
          </note>
          <u who="staffan_danielsson_559bd0" xml:id="i-0b3e9d20354b1162-0">
            <seg xml:id="i-394a6cf079bd13ed-0">
              Fru talman! Fru statsråd! Herr Hultqvist! Fru Larsson! Alla andra!
              Jag tycker att Peter Hultqvist har skrivit en interpellation i
              en viktig fråga och i ett balanserat tonläge. Så är inte alltid
              fallet i debatterna, men det är bra när vi kan utnyttja riksdagen
              och den plattformen till bra debatter i angelägna frågor.
            </seg>
            <seg xml:id="i-b2590ce4599545d3-0">
              Jag kan även instämma i delar av den bild som Peter Hultqvist
              ger av verkligheten. Jag ser den även från Östergötlands horisont.
            </seg>
            <seg xml:id="i-aba76ec27134eafc-0">
              Först vill jag ändå göra tydligt att jag helt står bakom den
              skärpning som alliansregeringen har vidtagit vad gäller långa
              sjukskrivningar och de exploderande förtidspensioneringarna. Det
              har tidigare varit för lätt och släpphänt ibland. Det var nödvändigt
              att prioritera arbetslinjen och minska utanförskapet och att ställa
              mer precisa riktlinjer för villkoren för långa sjukskrivningar
              och sjuk- och aktivitetsersättningar.
            </seg>
            <seg xml:id="i-a70565ed3188165b-0">
              Havande sagt detta, som Lennart Daléus säkert skulle ha uttryckt
              sig, vill jag tillföra någon synpunkt till den problematik som
              Peter Hultqvist har lyft fram.
            </seg>
            <seg xml:id="i-54e5575b9c6abb3b-0">
              Distriktsläkaren sjukskriver den som läkaren anser vara sjuk.
              Man kan uppenbarligen vara sjuk men ändå ha arbetsförmåga. Den
              bedömningen görs av Försäkringskassan med hjälp av försäkringsläkaren
              som oftast granskar läkarintyget och enbart utifrån detta ibland
              gör bedömningen att man inte kan arbeta eller att man kan och
              bör arbeta.
            </seg>
            <seg xml:id="i-0dc468580bb67e67-0">
              Redan här blir diskussionen lite svår för många av oss. Man kopplar
              nog ofta ihop sjukdom och sjukskrivning med att man samtidigt
              inte har arbetsförmåga. Jag är med på att den diskussionen och
              bedömningen faktiskt är relevant.
            </seg>
            <seg xml:id="i-d66669b8e68605dd-0">
              Den kan göras som nu av en överprövande instans. Man kunde alternativt
              tänka sig att bedömningen gjordes av distriktsläkaren som ju är
              den som har träffat den sjuke och bäst torde kunna bedöma graden
              av arbetsförmåga. Kontrollen skulle i så fall göras av Försäkringskassan
              och försäkringsläkaren och i stället för att rikta sig mot den
              sjukskrivne innebära en prövning av läkarnas sjukintyg och bedömningar.
              Så är inte systemet i dag, men jag tycker att det är en intressant
              tanke.
            </seg>
            <seg xml:id="i-78a31d334b10c2ef-0">
              Som det nu är kan den enskilde ibland hamna mellan distriktsläkarens
              och försäkringsläkarens stolar och i vissa lägen hamna i en moment
              22-liknande situation.
            </seg>
            <seg xml:id="i-45115bf3a3bba4de-0">
              Jag ska ge ett exempel som jag har kommit i kontakt med och som
              visar en sak som borde rättas till.
            </seg>
            <seg xml:id="i-425220e588a2aa7e-0">
              En skogsarbetare jag känner fick en whiplashskada vid fällning
              av stormfälld skog. Han fick stora bekymmer med rygg och nacke.
              Han försökte jobba, men det gick allt sämre. Han sökte läkarvård
              och gick hos sjukgymnast men blev inte bättre. Läkare och sjukgymnast
              var eniga om att en tids sjukskrivning utan arbete var nödvändig
              för att behandlingen skulle bita. Skogsarbetaren sjukskrevs av
              distriktsläkaren vid vårdcentralen.
            </seg>
            <seg xml:id="i-cbc6585ede1fc88e-0">
              Så långt var allt gott och väl. Skogsarbetaren var sjukskriven
              och såg så småningom fram emot sjuklönen. Men den dök inte upp.
              I stället kom ett barskt brev från Försäkringskassan som ansåg
              distriktsläkarens intyg vara kort och ofullständigt. Därför var
              förslaget att ingen sjuklön skulle utgå.
            </seg>
            <seg xml:id="i-9acf8e9c385520a0-0">
              Att läkarens intyg var ofullständigt kan ju knappast patienten
              lastas för. Att i efterhand vägra utbetalning av sjuklön när den
              sjuke har varit i god tro att läkarens intyg skulle gälla är inte
              acceptabelt tycker jag. Det borde ändras. Det budskapet vill jag
              skicka med socialförsäkringsministern.
            </seg>
            <seg xml:id="i-9c114adffbb8ed4c-0">
              Att däremot ifrågasätta framtida sjukersättning och att den enskilde
              då kan välja att arbeta eller inte arbeta och vet vad som gäller
              är en annan sak. Då kan man i så fall arbeta medan frågan överprövas.
            </seg>
          </u>
          <note type="speaker" xml:id="i-5404e092af21220c-0">
            Anf. 43 Statsrådet CRISTINA HUSMARK PEHRSSON (m):
          </note>
          <u who="unknown" next="cont" xml:id="i-b33ea534e7f38a48-1">
            <seg xml:id="i-26b97f448480ff6d-0">
              Fru talman! Det här är en fråga som naturligtvis engagerar väldigt
              många. Jag får också många brev från oroliga personer som ifrågasätter
              att Försäkringskassan överprövar eller har annan uppfattning om
              ersättningen för den skada som man har fått läkarintyg för.
            </seg>
            <seg xml:id="i-739be4148af1f495-0">
              Jag hör naturligtvis också de här tongångarna. Jag blir också
              orolig om det nu är så att man bedöms olika av olika försäkringskassor,
              av olika handläggare och om det ser olika ut på olika platser.
            </seg>
            <seg xml:id="i-12db7d4aa005ccc5-0">
              Här i kammaren bestämdes faktiskt 2005 att Försäkringskassan
              skulle bli en egen myndighet med en styrelse med fullt eget ansvar.
              Skärpningen inom ohälsans område som Staffan Danielsson pratar
              om är en skärpning som innebär en förbättring som kommer den 1
              juli. Någon skärpning från denna regering vad gäller lagstiftning
              eller regler har inte kommit.
            </seg>
            <seg xml:id="i-b5985f95985717bc-0">
              Jag har roat mig med att titta på vad Socialdemokraterna har
              sagt om försäkringsläkarna under den tid man hade regeringsmakten,
              om man nu inte är tillfreds med Försäkringskassans roll.
            </seg>
            <seg xml:id="i-8d2ae665f7a1e25e-0">
              I en proposition 1994/95 med Lena Hjelm-Wallén och Ingela Thalén
              framgår det klart att försäkringsläkaren är Försäkringskassans
              expert och rådgivare. Försäkringsläkaren ska inte själv undersöka
              eller behandla den försäkrade.
            </seg>
          </u>
          <note xml:id="i-92f1e14d6469dd05-0">
            I en proposition 2002/03 undertecknad av Göran Persson och Hans
            Karlsson står det att ovannämnda synsätt fortsatt ska gälla.
          </note>
          <u who="unknown" prev="cont" xml:id="i-1c5e6872a7dbdee7-1">
            <seg xml:id="i-c169d0661d89bae6-0">
              Rapporter från Socialstyrelsen säger också att någon förändring
              av prövning inte ska ske utan att det i så fall får bli ett domstolsförfarande.
            </seg>
            <seg xml:id="i-d01945d77bb8fdfe-0">
              Med den bakgrunden vill jag säga att denna regering har lagt
              ett kommittédirektiv i april förra året om patienträttigheten;
              det är vad det handlar om patientens rättigheter i sin sjukskrivningsprocess.
              Det kommer i en utredning den 31 december. Vi ifrågasätter också
              hur rättssäkerheten är för patienterna.
            </seg>
            <seg xml:id="i-9b21f83548824362-0">
              Ett kommittédirektiv 2007 står jag bakom tillsammans med regeringen.
              Det handlar om tillsyn av hela socialförsäkringen. Anne-Marie
              Begler kommer att lämna över den till mig på torsdag så att vi
              ser vad man säger och hur vi ska kunna garantera en rättssäker
              tillsyn över hela socialförsäkringen. Det har ju inte funnits.
              Tillsynen glömde Socialdemokraterna bort när man slog ihop försäkringskassorna.
            </seg>
            <seg xml:id="i-c73a699def37ffe2-0">
              När det gäller bedömningen tror och hoppas jag på den sjukskrivningsprocess
              som Socialdemokraterna startade upp. Det hoppas jag att ni enas
              med mig om, eftersom beslutet i kammaren är gemensamt. Det är
              en sjukskrivningsprocess mellan läkarna, Statens beredning för
              medicinsk utvärdering, Försäkringskassan och Socialstyrelsen.
              Man ska titta på hur en normal sjukskrivningstid ser ut, som ett
              beslutsstöd. Det var Socialdemokraterna som satte i gång arbetet.
              Jag har fullföljt det.
            </seg>
            <seg xml:id="i-e5aef59b70d86cab-0">
              Nu har man snart gjort färdigt de flesta diagnoser utom lättare
              psykisk ohälsa och stressymtom. Vi har varit eniga om att titta
              på det här. När Försäkringskassan, den sjukskrivande läkaren,
              Socialstyrelsen med mera har varit överens om vad som är vetenskap
              och beprövad hjälp, vad som är en normal sjukskrivning, då behöver
              vi kanske inte ha det här ifrågasättandet, för då har båda parter
              varit med i diskussionerna. Jag hoppas och tror mycket på det.
              Men det är enbart ett beslutsstöd, ingenting annat.
            </seg>
            <seg xml:id="i-63ebbbcff8736913-0">
              Vi skulle kunna diskutera arbetsförmågan mycket. Jag ger ett
              kort svar till Hillevi Larsson: Vi har trygghetssystem som ger
              pappan som ska sitta vid sin döende dotters sida rätt att vårda
              sitt sjuka barn.
            </seg>
          </u>
          <note type="speaker" xml:id="i-225a74fd7aaa3678-0">
            Anf. 44 PETER HULTQVIST (s):
          </note>
          <u who="peter_hultqvist_c9866b" xml:id="i-30709a411e310aa6-3">
            <seg xml:id="i-4cdb4966cd2fee05-0">
              Fru talman! Läkare: Det finns risk att han dör. Så lyder en mening
              i ett tidningsklipp jag har med mig här. Det handlar om en man
              i Hedemora som fick rätt till 75 procents sjukersättning hos länsrätten
              på grund av högt blodtryck. Han har tydligen haft denna typ av
              problem sedan någon gång på 90-talet, då han hade ett rekord på
              270/220, vilket man väl ändå får betrakta som högt. Han har haft
              problem med detta i många år.
            </seg>
            <seg xml:id="i-5e4d85c63b239322-0">
              Nu har det kommit till en punkt där man är oenig mellan Försäkringskassan
              och sjukskrivande läkare, som menar att han har kapacitet att
              jobba 25 procent. Man hänvisar honom till annat arbete. Hur enkelt
              är det att få annat arbete avpassat för sjukdom vid 62 års ålder?
            </seg>
            <seg xml:id="i-e856d9a4dad655c0-0">
              Men Försäkringskassan driver frågan vidare och ska ha rätt till
              varje pris. Man går till Kammarrätten i Sundsvall med detta. De
              som betraktar det här utifrån funderar på om det är ett rimligt
              förfarande.
            </seg>
            <seg xml:id="i-e718473d8ff188c2-0">
              I dag på förmiddagen ringde en person som berättade om en människa
              som hade varit med om två självmordsförsök, var inne i en depression
              och hade ett läkarintyg på sjukskrivning. Men Försäkringskassan
              hade sagt att de inte var beredda att godkänna det.
            </seg>
            <seg xml:id="i-eb69dd076950e280-0">
              Jag kan naturligtvis inte gå in och säga exakt vad som är rätt
              och fel, men det finns så mycket sådant här i dag inom Försäkringskassan
              i hanteringen av enskilda individer, som gör att man måste reagera
              inte bara som politiker utan också som människa. Det är klart
              att man kan sätta sig och göra något slags skuldförteckning över
              vilka borgerliga och socialdemokratiska politiker som någon gång
              har varit med och gett något direktiv och vem som äger skulden.
              Men jag tycker att det är fullständigt ointressant.
            </seg>
            <seg xml:id="i-3286c179e9b1297e-0">
              Jag har hållit på med sådana här problem även under förra valperioden,
              diskuterat dem i olika sammanhang med ministrar och andra och
              försökt driva på. Vi måste ha en annan hantering inom ramen för
              Försäkringskassan.
            </seg>
            <seg xml:id="i-206a6d91f419f737-0">
              Grundproblemet är inte enbart att det bedöms olika i olika delar
              av landet. Min upplevelse är att ett av grundproblemen är att
              man är för brutal och krass i bedömningarna många gånger. Det
              finns en mänsklig dimension som man missar. Det är alltför många
              i central politisk position som har varit inblandade i att försvara
              den typen av politik.
            </seg>
            <seg xml:id="i-eb741e480f12ec86-0">
              Upplevelsen är att det har blivit hårdare under de senaste åren.
              Det får ministern tycka vad hon vill om. Skruven har dragits åt
              ytterligare. Det är upplevelsen hos många människor, oavsett vad
              vi står här i kammaren och presenterar för listor på vem som har
              gjort vad. Det är betydligt viktigare för mig än hur man tar debatten
              rent tekniskt här i kammaren och vilka som säger att de är mindre
              dåliga än någon annan.
            </seg>
            <seg xml:id="i-72f2db97a9c40bc8-0">
              Om det är många människor som säger att de kämpar mot övermäktig
              byråkrati och att man ska vara frisk för att orka vara sjuk är
              det någonting som inte är bra i systemet. Om de här problemen
              inte åtgärdas och om politikerna ägnar tiden åt att bara hålla
              på och titta på vem som har gjort mest fel eller mest rätt förvärras
              trovärdighetskrisen. Vår roll måste vara att försöka göra något
              åt det här.
            </seg>
            <seg xml:id="i-168aa550f8c0a0de-0">
              Det finns också många bra upplevelser av korrekt, bra och snabb
              service och bra besked. Men det finns för många exempel på krångel
              med sjukintyg, försäkringsläkare, utebliven ersättning, överklaganden
              och myndighetsbeslut som uppfattas som horribla. Det är för mycket
              sådant, och det måste vi ta på allvar, oavsett vem som vinner
              tävlingen om plus och minus och vem som har varit bäst och sämst.
              Där har ministern ansvar att agera.
            </seg>
          </u>
          <note type="speaker" xml:id="i-0a7bb05f8c9b855e-0">
            Anf. 45 HILLEVI LARSSON (s):
          </note>
          <u who="hillevi_larsson_896639" xml:id="i-cacce9fc2b7e566b-3">
            <seg xml:id="i-804e9c70a9c1d0f3-0">
              Fru talman! Det är glädjande att man har någonting att komma
              med när det gäller situationen med föräldrar som vakar över sina
              döende barn. Men det verkar uppenbarligen som att det i alla fall
              inte fungerar.
            </seg>
            <seg xml:id="i-0adbe989ba8c1aeb-0">
              I det här fallet sade mannen upp sig från sitt jobb. Han höll
              länge på och schackrade, men det slutade med att han sade upp
              sig. Han bedömde att hans dotter var viktigare än jobbet. Han
              ångrar inte det beslutet, men det är tragiskt att det ska behöva
              ske.
            </seg>
            <seg xml:id="i-e970cb2c380362a5-0">
              Jag vet inte vad som har fallerat i kedjan i det enskilda fallet,
              men man kan i alla fall konstatera att det här bara är ett av
              många fall. De människor som ligger på sjukhus och behandlas för
              cancer eller hjärtinfarkt med mycket svåra diagnoser har i många
              fall fått negativt besked från försäkringsläkaren. Många har fått
              kämpa länge för att få rätt. Det är inte heller alla som får rätt.
            </seg>
            <seg xml:id="i-aec70916d33aa955-0">
              Vi har andra fall som inte är lika uppenbara. Det handlar inte
              minst om kvinnor som lider av kronisk värk och förslitningsskador.
              Det här är ingenting som man alltid ser utanpå kroppen, men det
              innebär ett fruktansvärt lidande för de drabbade. Det är inte
              så att de här kvinnorna går hemma och latar sig, utan många har
              så nedsatt arbetsförmåga att de inte kan sköta ens det vardagliga
              hushållsarbetet. De kan knappt lyfta upp en sopkvast eller laga
              mat. Värken är så fruktansvärd. Ändå är det svårt att få rätt.
            </seg>
            <seg xml:id="i-377457e7ca92219a-0">
              Det diskuteras hur skadorna har uppkommit. Frågan är vad som
              har uppkommit på jobbet och vad som har uppkommit på fritiden.
              Det är ganska uppenbart att om man har slitit i vården under en
              stor del av sitt liv och arbetsmiljöarbetet inte har fungerat
              uppstår skador. Man kan ha fått göra tunga lyft på egen hand,
              trots att man alltid ska vara två när man gör det, haft maskiner
              som inte varit tillräckligt bra och jobbat i den miljön länge.
            </seg>
            <seg xml:id="i-1583737b094a8f4b-0">
              Jag hoppas att regeringen tar till sig detta.
            </seg>
          </u>
          <note type="speaker" xml:id="i-6e1b687696410ad6-0">
            Anf. 46 STAFFAN DANIELSSON (c):
          </note>
          <u who="staffan_danielsson_559bd0" xml:id="i-0b3e9d20354b1162-1">
            <seg xml:id="i-be9feb0541a0984c-0">
              Fru talman! Det är bra att regeringen har fokus på att bryta
              utanförskapet och minska de långa sjukskrivningarna och de mycket
              omfattande förtidspensioneringarna. Det är bra med de åtgärder
              som har vidtagits och som jag är övertygad om gagnar både samhället
              i stort och de berörda människorna genom att man prövar arbetsförmågan
              och erbjuder möjlighet till arbete om förutsättningar finns för
              att arbeta. Denna fråga är inte kopplad till det, men jag vill
              skicka med det.
            </seg>
            <seg xml:id="i-52f9b4eeefb6cd46-0">
              Regelverk måste möta verkligheten. Ibland kan reglerna behöva
              justeras om det inte blev riktigt bra. Det kan gälla även om det
              är en s-regering som har fastställt dem eller om det har varit
              bred enighet.
            </seg>
            <seg xml:id="i-7bd5c7670c96132b-0">
              Jag har visat en sak som jag tycker borde ändras, nämligen att
              sjukersättning kan förvägras i efterhand av Försäkringskassan
              när den enskilde uppenbarligen varit i god tro genom läkares sjukskrivning.
              Man kan inte rimligen själv bedöma att ens läkares intyg kommer
              att bli underkänt.
            </seg>
            <seg xml:id="i-114dc974f35dba94-0">
              Jag har också genom kontakter med både läkare och arbetsförmedlare
              fått signaler om att enskilda människor ibland hamnar i kläm mellan
              läkare, försäkringsläkare, Försäkringskassan och Arbetsförmedlingen
              i dessa frågor. Jag har förståelse för att detta ibland kan och
              kommer att hända i det komplicerade system vi har. Det får då
              prövas inom de mekanismer för överklagande och förnyad genomgång
              som finns.
            </seg>
            <seg xml:id="i-2dc20edbf8bbeb60-0">
              Men det är inte bra om volymen tvister blir för stor. Det kan
              vara ett indicium på att det är någonting som behöver rättas till.
              Mitt råd till socialförsäkringsministern, som jag vet har ett
              stort engagemang för väl fungerande regelverk och rutiner på det
              här viktiga området, är att fortsätta dialogen såväl med enskilda
              människor, läkare, Försäkringskassan och arbetsförmedlare som
              med företrädare för myndigheterna.
            </seg>
            <seg xml:id="i-86407bce4a96e129-0">
              Jag är lekman i dessa frågor. Men jag tror att det behövs vissa
              justeringar och förbättringar i samspelet mellan läkare och myndigheter
              vad gäller regelverk och rutiner. Det hoppas jag att statsrådet
              uppmärksamt följer och vid behov rättar till.
            </seg>
          </u>
          <note type="speaker" xml:id="i-3ad87745fe61861b-0">
            Anf. 47 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-306d46844900ca06-16">
            <seg xml:id="i-bb3ff229c821ef96-0">
              Fru talman! Bakgrund till varför jag tittade efter vad Socialdemokraterna
              hade sagt om försäkringsläkare är att Socialdemokraterna har innehavt
              regeringsmakten under hela denna tid. Nu kritiserar de en organisation
              med försäkringsläkare trots att de förut har försvarat och stött
              organisationen.
            </seg>
            <seg xml:id="i-2908bdde77c55809-0">
              Det är inget nytt fenomen. Om det är ny information för er att
              människor kommer i kläm mellan systemen och känner otrygghet över
              att en försäkringsläkare ska överpröva är det för mig ingen ny
              erfarenhet. Det kanske är för att jag har arbetat som sköterska
              i 30 år. Jag har varit med och hört det länge. Det är inget nytt
              fenomen att människor känner oro, irritation och ångest och undrar
              ifall de har blivit rätt behandlade.
            </seg>
            <seg xml:id="i-d657fde92381097a-0">
              Nu finns en utredning som ska titta efter om försäkringsläkare
              och försäkringstandläkare ska vara under statlig tillsyn. Det
              kanske är något att vänta på för att titta om det ska göras någon
              förändring. Jag tror också på det gemensamma arbetet i sjukskrivningsprocessen
              så att man kan tala samma språk och litar på varandra så att vi
              inte får den misstänksamhet som finns i verksamheten i dag.
            </seg>
            <seg xml:id="i-c5af9991099a384d-0">
              Jag tror och hoppas också att vi kan vara överens om att det
              är arbetsförmågan som ska ge rätt till ersättning. Det är nedsatt
              arbetsförmåga som ska ge rätt till ersättning. Det kan inte vara
              någonting annat. Anna Hedborg har i sin utredning visat på att
              många har fått förtidspension och att det många gånger har varit
              en arbetsmarknadspolitisk åtgärd under väldigt många år. Hon om
              någon måste veta detta.
            </seg>
            <seg xml:id="i-c72ac28759cb7660-0">
              Det kan inte vara rätt att vi tar våra skattepengar som vi vill
              ska gå till dem som är sjuka och skadade och ge till personer
              som har full eller viss arbetsförmåga. Det måste bli en arbetsförmågebedömning.
              Jag kan inte se det på annat sätt. Självklart ska man också handskas
              med detta med vett och sans.
            </seg>
            <seg xml:id="i-e3fc350adf78aff5-0">
              Därför kommer regeringen snart att tillsätta utredningen så att
              vi vet vad arbetsförmåga är för någonting och närmar oss samma
              syn och samma samtal mellan arbetsförmedling och försäkringskassa.
              Det ska inte bli så att någon är anställningsbar på det ena stället
              men inte på det andra och för frisk för det ena och för sjuk för
              det andra. Många känner igen detta.
            </seg>
            <seg xml:id="i-741633a57fec2a76-0">
              Vi hörde också i inledningen om att många känner sig misskrediterade
              och anklagade för fusk. Jag hoppas inte att interpellanten menar
              att vi inte ska arbete för att minska antalet felaktiga utbetalningar.
              Det handlar enligt FUT-delegationen om 20 miljarder kronor. Där
              har myndigheterna själva suttit med och gjort den bedömningen.
            </seg>
            <seg xml:id="i-193c81da66214298-0">
              En kostnad på 20 miljarder kronor är lika mycket som polis och
              åklagare kostar under ett år i det här landet. Det är nästan lika
              mycket som allt barnbidrag. Det handlar inte bara om fusk och
              bedrägerier. Det handlar om felaktigheter också från myndighetens
              sida. Detta måste vi arbeta oerhört mycket med. Ett så stort belopp
              som 20 miljarder är väldigt mycket.
            </seg>
            <seg xml:id="i-4b01b69a01e2b564-0">
              När det gäller kvinnor, Hillevi Larsson, har jag haft en fokusgrupp
              hos mig. Det är kvinnor som har haft lättare psykisk ohälsa och
              utmattningssyndrom. De har beskrivit för mig varför de har fått
              det, vilken hjälp de skulle ha behövt och hur de nu har kommit
              tillbaka. En del var inte alls tillbaka.
            </seg>
            <seg xml:id="i-cf12b18b2f35caea-0">
              Jag har haft ett seminarium som var mycket välbesökt om just
              kvinnor och ohälsa. Jag fokuserar väldigt mycket på kvinnor. Jag
              fokuserar också väldigt mycket på ungdomar. Där ser vi speciellt
              unga kvinnor som i dag genom dålig skolunderbyggnad, genom att
              de inte har fått arbete och genom psykisk ohälsa har kommit in
              i en aktivitetsersättning.
            </seg>
            <seg xml:id="i-ab0929b38e559f1f-0">
              Vad är det för ett sätt att välkomna unga människor in i ett
              vuxenliv? Låt oss allihop göra vad vi kan för att minska den trenden.
            </seg>
          </u>
          <note type="speaker" xml:id="i-ffbab457032e77e7-0">
            Anf. 48 PETER HULTQVIST (s):
          </note>
          <u who="peter_hultqvist_c9866b" xml:id="i-30709a411e310aa6-4">
            <seg xml:id="i-11af9f9317e463c2-0">
              Fru talman! Nolltolerans mot fusk är en självklarhet. Man gör
              bedömningen att det handlar om 20 miljarder, men man kan inte
              bevisa att det är på det sättet. Förra året var det 1 600 personer
              som fälldes för fusk inom ramen för Försäkringskassan.
            </seg>
            <seg xml:id="i-dfa5f77044b2e414-0">
              Det jag sade och det jag är ute efter är att antalet överklagningar
              ökar. Det är dessutom så att Försäkringskassan i många fall bedöms
              ha fel i sina bedömningar i länsrätt och kammarrätt. Det är ett
              tecken på att Försäkringskassan bedömer det hårdare än vad som
              var lagstiftarens syfte.
            </seg>
            <seg xml:id="i-591adf252a0a5a2e-0">
              Ministern kan se det hur hon vill. Skruven har skruvats åt, och
              attityden har blivit hårdare. Därmed har också bedömningarna blivit
              hårdare. Det är så människor upplever det. När det är på det sättet
              ökar överklagningarna. Det är så de problem ökar som jag har försökt
              att beskriva i interpellationen med människor som känner sig misshandlade,
              åsidosatta och felaktigt hanterade. Det är då de problemen uppstår.
            </seg>
            <seg xml:id="i-a47ddc1f28259b0c-0">
              Försäkringsläkarsystemet behöver inte i grunden vara problemet.
              Problemet kan vara sättet att använda försäkringsläkare. Det upplevs
              som att de gör bedömningar som överprövar andra läkares intyg
              på ett sådant sätt att de är väldigt njugga i att tänka sig att
              den andra läkarens bedömning kan stämma. Det är då problemet uppstår.
            </seg>
            <seg xml:id="i-b6c4e41d091c195e-0">
              Det är kanske inte detsamma som att systemet ska avskaffas. Det
              vet jag inte. Jag tror inte heller att ministern själv ens en
              gång vet det. Men det är någonting som måste åtgärdas, ett problem
              som vi måste ta på allvar och lösa. Det kan man göra utan att
              göra det till någon sorts träta om vem som har gjort vad.
            </seg>
            <seg xml:id="i-e94ef276fc9f344d-0">
              Är ministern beredd att vidta några åtgärder mot att försäkringsläkare
              utan specialistkompetens gör bedömningar om specialistläkares
              intyg? Den frågan har jag ställt under interpellationsdebatten
              och har inte fått svar på. Jag skulle vilja ha en kommentar på
              det i slutanförandet.
            </seg>
          </u>
          <note type="speaker" xml:id="i-24422fb8d8e15ab4-0">
            Anf. 49 Statsrådet CRISTINA HUSMARK PEHRSSON (m):
          </note>
          <u who="unknown" next="cont" xml:id="i-b33ea534e7f38a48-2">
            <seg xml:id="i-96d0655a66fa1465-0">
              Fru talman! Det bästa vi kan göra mot personer som är sjuka,
              Peter Hultqvist, är att se till att de blir rätt bemötta och får
              en rättssäker handläggning.
            </seg>
            <seg xml:id="i-02385cc45f2cea1d-0">
              Vi ser i dag hur många människor har gått i långa sjukskrivningar
              och inte fått rehabilitering och hjälp under sjukskrivningsprocessen.
              Många av dem har blivit förtidspensionerade mot sin vilja, till
              64 procent utan rehabilitering och arbetsmarknadsåtgärder. Det
              har varit ett skäl till uppsägning.
            </seg>
            <seg xml:id="i-4bb6ed7277968f16-0">
              Jag tror att vi i varje fall kan vara överens om att det inte
              har varit ett bra sätt. Nu ska vi åtgärda detta på alla sätt och
              vis. Regeringen har inte lagt fram några förslag om förändringar
              av lagar eller regler för att förändra och försämra på något sätt.
            </seg>
            <seg xml:id="i-7c7e6d5252346cf6-0">
              Jag kan beklaga om det är personer som har blivit felaktigt behandlade.
              Det gör jag verkligen. Vi ska självklart ha en rättssäker relation
              mellan läkaren och patienten. Självklart ska patienten eller den
              som blir sjukskriven bli behandlad på ett rättssäkert sätt. Jag
              tror vi kan vara helt överens om det. Vi ska inte misstro varandra.
              Det är vår absoluta uppfattning att det ska vara så.
            </seg>
            <seg xml:id="i-d58ce581a440f9a4-0">
              Jag tror inte att jag som Peter Hultqvist kan stå här i talarstolen
              och tala om att det är specialistläkaren som ska göra en bedömning
              och den andra läkaren en annan. Jag tror inte att vare sig Peter
              Hultqvist eller jag kan göra den bedömningen.
            </seg>
            <seg xml:id="i-62c1704fbb9083e1-0">
              Vi ska se till att patienten får en rätt och riktig bedömning
              och att den är rättssäker. Det tror jag att vi ska göra. Låt oss
              se vad Tillsynsutredningen kommer att säga på torsdag. Den tillsynsutredningen
              borde ha varit tillsatt för länge sedan. Den handlar om tillsynen
              över socialförsäkringar och bland annat Försäkringskassans verksamhet.
            </seg>
            <seg xml:id="i-200f8ba9e480d8be-0">
              Det är inte rimligt att det inte finns en oberoende tillsyn över
              socialförsäkringarna och Försäkringskassans verksamhet. Där tror
              jag också att vi kan vara överens. Låt oss också titta på vad
              utredningen som nu är på gång säger om att försäkringsläkaren
              och försäkringstandläkaren ska stå under statlig tillsyn. Där
              händer det i varje fall någonting.
            </seg>
          </u>
          <note xml:id="i-0bd4e91d4959248c-4">
            Överläggningen var härmed avslutad.
          </note>
          <note xml:id="i-ced82fdcb9dccc0f-0">
            Ajournering
          </note>
          <note xml:id="i-ca11a80814df297b-0">
            Kammaren beslutade kl. 15.58 på förslag av andre vice talmannen
            att ajournera förhandlingarna till kl. 18.00.
          </note>
          <u who="unknown" prev="cont" xml:id="i-1c5e6872a7dbdee7-2">
            <seg xml:id="i-0febb8d08d57222d-0">
              Återupptagna förhandlingar
            </seg>
            <seg xml:id="i-0febb8d08d57222d-1">
              Återupptagna förhandlingar
            </seg>
          </u>
          <note xml:id="i-06dcc0dd0504ecc6-0">
            Förhandlingarna återupptogs kl. 18.00.
          </note>
          <note xml:id="i-ced82fdcb9dccc0f-1">
            Ajournering
          </note>
          <note xml:id="i-9c121845f6380a6d-0">
            Kammaren beslutade kl. 18.00 på förslag av tredje vice talmannen
            att ajournera förhandlingarna i väntan på att miljöminister Andreas
            Carlgren (c) skulle infinna sig i kammaren för att lämna svar
            på interpellation 2007/08:300.
          </note>
          <note xml:id="i-e0b62046195dfa9f-0">
            Förhandlingarna återupptogs kl. 18.02.
          </note>
          <note xml:id="i-3dd3300b5b0376e6-0">
            11 § Svar på interpellation 2007/08:300 om hinder för vindkraftsutbyggnad
          </note>
          <note type="speaker" xml:id="i-4e70be9723e49dcc-0">
            Anf. 50 Miljöminister ANDREAS CARLGREN (c):
          </note>
          <u who="unknown" xml:id="i-306d46844900ca06-17">
            <seg xml:id="i-b170369c294aee70-0">
              Fru talman! Alf Eriksson har ställt några frågor till mig om
              behovet av detaljplaner för vindkraft i skogsbygd samt om vilka
              åtgärder jag avser att vidta för att underlätta tillståndsgivningen
              för nya vindkraftverk och därmed påskynda vindkraftsutbyggnaden.
            </seg>
            <seg xml:id="i-74e5d8f1f69e5211-0">
              Till att börja med vill jag understryka att det i dag finns en
              bred enighet om klimatfrågans betydelse såväl i Sverige som inom
              EU och internationellt. Vindkraften har en viktig roll i den energiomställning
              som krävs för att Sverige ska få ett mer klimatanpassat energisystem.
              Jag är själv mycket positiv till vindkraft, och regeringen är
              angelägen om att utbyggnadstakten höjs avsevärt. Vindkraften har
              en stor outnyttjad potential i Sverige, och det krävs en omfattande
              ökning i utbyggnaden för att nå uppsatta mål. Det är min ambition
              att Sverige ska bli ett av de ledande länderna inom vindkraftsområdet.
              Som Alf Eriksson påpekar tar planering, tillståndsgivning och
              överklaganden i vissa vindkraftsärenden mycket lång tid. Jag är
              i hög grad medveten om dessa omständigheter och har därför vidtagit
              en rad åtgärder för att underlätta vindkraftsutbyggnaden.
            </seg>
            <seg xml:id="i-8422b7b76e036c62-0">
              Ett exempel på förenkling av planeringsprocessen är den ändring
              i plan- och bygglagen som trädde i kraft den 1 januari i år. Lagändringen
              var en följd av regeringens proposition Ett första steg för en
              enklare plan- och bygglag som riksdagen behandlade i höstas. Förändringen
              innebär ett förtydligande av att översiktsplaner kan ändras genom
              tematiska tillägg, för exempelvis vindkraft, utan att hela översiktsplanen
              behöver revideras.
            </seg>
            <seg xml:id="i-51caf366f1799a4b-0">
              Ett annat initiativ är ett särskilt ekonomiskt stöd till bland
              annat kommuner som klarlägger förutsättningarna för utbyggnad
              av vindkraftsanläggningar som introducerades den 1 maj i fjol.
              Boverket administrerar stödet, som uppgår till 30 miljoner kronor
              per år under 2007 och 2008. Boverket har dessutom regeringens
              uppdrag att utarbeta en handbok för planering och prövning av
              vindkraftsanläggningar som kommer att underlätta kommunernas planeringsarbete.
            </seg>
            <seg xml:id="i-ea0d1cd8e43b75a5-0">
              Regeringen har vidare tillkallat en särskild utredare Miljöprocessutredningen
              som bland annat har till uppgift att lämna förslag på en gemensam
              instansordning för PBL- och miljöbalksärenden. Syftet med en sådan
              reform är bland annat att möjliggöra en mer samordnad prövning
              med kortare handläggningstider för bland annat vindkraftsärenden.
              I december 2007 fick utredningen tilläggsdirektiv som bland annat
              innebär att de bestämmelser som påverkar förutsättningarna för
              etablering och utbyggnad av vindkraft ska ses över utan att man
              åsidosätter rättssäkerheten och hälso- och miljökrav.
            </seg>
            <seg xml:id="i-4bcc699b9870c936-0">
              Det är min bestämda uppfattning att handläggningen av vindkraftsärenden
              måste förenklas och effektiviseras. Handläggningstiderna ska hållas
              så korta som möjligt utan att minska allmänhetens rätt till insyn
              och deltagande eller försvåra möjligheterna att uppnå miljömålen.
              Handläggningen behöver även samordnas inom och mellan de myndigheter
              som deltar i de olika processerna. Utgångspunkten är att bestämmelserna
              ska vara enkla, tydliga, samordnade och ändamålsenliga och att
              onödiga krav ska tas bort.
            </seg>
            <seg xml:id="i-b6b46b3acccb6d7f-0">
              En av de specifika uppgifterna i tilläggsdirektiven gäller just
              frågan om behovet av detaljplan som Alf Eriksson tar upp i sin
              interpellation. Utredaren ska analysera behovet av detaljplan
              för vindkraftverk, alternativt möjligheten och lämpligheten att
              differentiera kravet på detaljplaneläggning beroende på vindkraftsanläggningens
              storlek och placering. Det är uppenbart att det finns vissa problem
              förknippade med att hitta ett funktionellt planinstrument för
              vindkraftsutbyggnad i till exempel glesbebyggda trakter. Att utarbeta
              en detaljplan uppfattas inte alltid som det optimala.
            </seg>
            <seg xml:id="i-16c8d37dc23bbdc6-0">
              Ett annat problem är den dubbelprövning som i dag görs av flera
              frågor enligt miljöbalken och PBL. Ett exempel är lokaliseringsfrågan,
              som prövas enligt både PBL och miljöbalken. Utredaren har därför
              i uppdrag att redovisa i vilken utsträckning dubbelprövning sker
              och om något prövningsmoment skulle kunna tas bort eller samordnas
              bättre.
            </seg>
            <seg xml:id="i-fc214ff36b5ba898-0">
              Även om vi var ganska tidiga med att introducera vindkraft i
              Sverige har flera andra länder i Europa kommit betydligt längre
              inom vindkraftsområdet, och det är därför viktigt att vi tar till
              vara de erfarenheter man har gjort i andra länder. Utredaren uppmanas
              därför att i översynen beakta erfarenheter från andra länder som
              exempelvis Tyskland och Danmark.
            </seg>
            <seg xml:id="i-0f0603c87e61d869-0">
              Stora områden med goda vindförhållanden är i dag med hänsyn till
              sina naturvärden med mera undantagna från vindkraft inom riksintresseområdena
              för obruten kust. Samtidigt är det inte minst här förutsättningarna
              finns för lönsamma vindkraftsprojekt. Utredaren ska därför titta
              närmare på om det är möjligt och lämpligt att ta bort förbudet
              mot vindkraft inom dessa områden.
            </seg>
            <seg xml:id="i-eceed46e27bd5a45-0">
              Vindkraften är ju en förnybar energikälla med många goda miljöegenskaper,
              och därför tycker jag det är viktigt att utredaren ska analysera
              om det är nödvändigt med en miljöbalksprövning eller om prövningen
              kan hanteras i PBL-processen.
            </seg>
            <seg xml:id="i-c1eab38068d4eed9-0">
              Avslutningsvis vill jag åter konstatera att det råder en bred
              enighet om vindkraftens potential i Sverige och om behovet av
              att underlätta för vindkraftsutbyggnaden i landet. Som jag har
              beskrivit har regeringen det senaste året tagit en rad initiativ
              för att förbättra förutsättningarna för en fortsatt och ökad utbyggnad
              av vindkraft. Genom Miljöprocessutredningens arbete kan ytterligare
              behov av och förslag till regelförändringar komma fram för att
              underlätta för vindkraftsutbyggnaden. Utredningen ska lämna sina
              förslag i vindkraftsfrågorna senast den 30 september i år. Syftet
              är att få en mer överskådlig och tidsmässigt både kortare och
              mer effektiv process samtidigt som prövningen förblir omsorgsfull
              och rättssäker.
            </seg>
          </u>
          <note type="speaker" xml:id="i-e075ca07ce6536d3-0">
            Anf. 51 ALF ERIKSSON (s):
          </note>
          <u who="alf_eriksson_8c9942" xml:id="i-21aee07aa373af17-0">
            <seg xml:id="i-79726fbb827c5ba0-0">
              Fru talman! Tack, miljöministern, för svaret! Svaret andas en
              mycket god vilja. Men det är lite dåligt med beslutskraften, tycker
              jag. Vi är säkert överens om behovet av vindkraft; det visar inte
              minst förra veckans diskussioner om åtaganden när det gäller framställning
              av förnybar energi.
            </seg>
            <seg xml:id="i-85971dcb1129940a-0">
              Vi kan konstatera att vi är bra på vatten eftersom vi har mycket
              vatten. Vi har mycket vattenkraft i vårt land.
            </seg>
            <seg xml:id="i-68a1b553d99d8081-0">
              Vi är bra på bioenergi. Vi har, i alla fall om vi räknar på EU-15,
              en fjärdedel av EU:s skogar i Sverige. Jag tror att vi fortfarande
              är det land i EU som har de största skogstillgångarna. Det är
              ganska naturligt att vi är bra på bioenergi eftersom vi har råvaran.
            </seg>
            <seg xml:id="i-e4279db2d4003691-0">
              Men när vi kommer till vindkraften är vi inte lika framträdande
              längre. Glädjande nog har vi nu kommit upp i 1,4 terawattimmar
              i produktion. Det är ett framsteg, men vi kan göra långt mycket
              mer. Det är bakgrunden till min interpellation.
            </seg>
            <seg xml:id="i-a01fc37cd01c1acc-0">
              När man frågar dem som vill bygga ut vindkraft i Sverige svarar
              de genomgående att vi har två stora problem. Det ena är att det
              är ont om vindkraftverk att köpa. Produktionen är alltså för dålig.
              Det är en annan fråga som inte ligger på miljöministerns departement,
              men den behöver också uppmärksammas.
            </seg>
            <seg xml:id="i-645307d58c14a389-0">
              Det andra problemet är tillståndsprövningen och den mängd av
              överklaganden som sker i tillståndsprocessen.
            </seg>
            <seg xml:id="i-253c2fbe76346323-0">
              Tidigare när regelsystemet byggdes upp fanns inte de stora vindkraftverk
              som finns i dag. De mindre verken placerades ofta i närheten av
              där människor bor. En del ville till och med nästan ha dem inne
              på gårdsplanen. Men så är det inte i dag. I dag finns det verk
              som kan placeras i skogen och vingarna slår långt över trädtopparna.
              Då blir det lite konstigt att använda detaljplaneinstrumentet
              på vindkraftverk som står ute i skogsbygden med alla hinder som
              det medför när det gäller att öppna möjligheter för nya överklaganden
              och en mängd annat.
            </seg>
            <seg xml:id="i-636621e3cfcfc3c9-0">
              Människor uppfattar det som väldigt knepigt att behöva ansöka
              om en detaljplan för att få sätta upp trefem vindkraftverk ute
              i skogen. Vad jag känner till har Boverket varit tveksamt här
              och vet egentligen inte om man ska tillämpa lagstiftningen eller
              regelverket på dessa kraftverk ute i skogen eller inte. När man
              söker vågar man inte gå förbi, utan slentrianmässigt söker man
              detaljplan för att inte komma i kläm sedan.
            </seg>
            <seg xml:id="i-d6a0f38cfa2bc154-0">
              Min undran är: Varför kan inte miljöministern tala om vad han
              anser? Ska vi använda detaljplaneinstrumentet ute i skogen i glesbygden?
            </seg>
          </u>
          <note type="speaker" xml:id="i-e3d90515390eb50f-0">
            Anf. 52 LENNART PETTERSSON (c):
          </note>
          <u who="lennart_pettersson_764dee" xml:id="i-467a2bc0dbc359c6-2">
            <seg xml:id="i-453c5804d842f687-0">
              Fru talman! Alf Eriksson tar upp en mycket viktig fråga i sin
              interpellation. Däremot råkar det vara så att redan den första
              meningen i interpellationen är svår att instämma i även om vi
              är överens i sakfrågan. Den lyder: Viljan att bygga ut vindkraften
              i landet är mycket stor. Den viljan finns hos dem som tillverkar
              vindkraftverk, den viljan finns också hos ett antal privatpersoner
              och företag som är mycket intresserade av att få börja bygga och
              den finns hos oss.
            </seg>
            <seg xml:id="i-43e8eda1bd5b81a8-0">
              En grupp som däremot alltför ofta är negativ till en utbyggnad
              av vindkraften är en del kommunpolitiker. Ibland finns det en
              saklig grund för ett negativt beslut, men ofta är det politiska
              skäl. Kärnkraftsvänliga politiker försvårar gärna utvecklingen
              av vindkraften.
            </seg>
            <seg xml:id="i-d343eb48ab690182-0">
              I min hemkommun Svalöv har de styrande, Socialdemokraterna och
              Moderaterna, beslutat om en vindkraftspolicy. Låt mig ta den som
              ett exempel på hur en kommun kan sätta upp hinder för en utbyggnad
              av vindkraften.
            </seg>
            <seg xml:id="i-deddabebad79fcde-0">
              Det ska vara ett avstånd på 700 meter till närmaste bostad trots
              att normal rekommendation annars är 500. Avståndet till fastighetsgräns
              ska vara 700 meter. Det innebär att fastigheten behöver vara på
              minst 150 hektar för att vara aktuell att bygga på, och då förutsätter
              det att verket står precis i mitten.
            </seg>
            <seg xml:id="i-c1686d01d3a9d463-0">
              Vindkraftverk får endast om särskilda omständigheter föreligger
              etableras i område som bedöms vara av riksintresse. I säkerställda
              kulturhistoriska miljöer ska vindkraftverk inte etableras och
              i övriga kulturmiljöer och deras närområden ska det prövas med
              särskild hänsyn till kulturhistoriska värden.
            </seg>
            <seg xml:id="i-1eae20d7c36ab43d-0">
              Ett respektavstånd föreslås kring kyrkor och andra karaktärsbärande
              element. Det får bedömas som angeläget att bevara landsbygdskyrkans
              dominerande roll i det agrara kulturlandskapet.
            </seg>
            <seg xml:id="i-7fa06c7d362b75ab-0">
              Stora markområden som inte alls eller obetydligt är påverkade
              av exploateringsföretag enligt miljöbalken bör så långt möjligt
              skyddas. Områdena undantas från lokalisering av vindkraftverk.
              Det är i praktiken all övrig mark.
            </seg>
            <seg xml:id="i-9257190c460c4302-0">
              Vindkraftverk ska lokaliseras så att upplevelse av natur, stillhet
              och tystnad i etablerade friluftsområden inte påverkas negativt.
            </seg>
            <seg xml:id="i-952d0b62a67ce9bb-0">
              Inom område med förordnande enligt miljöbalken ska vindkraftverk
              inte etableras.
            </seg>
            <seg xml:id="i-98a9478a7cb14151-0">
              En spridd utbyggnad av vindkraft större än 500 kilowatt bör ej
              ske inom kommunen.
            </seg>
            <seg xml:id="i-173f67f340ad1bec-0">
              Vid etablering av kommersiell vindkraft ska i första hand grupper
              etableras, vilket försvårar för mindre företagare att investera.
            </seg>
            <seg xml:id="i-6c7a6c5f10831217-0">
              Utbyggnad ska ske efter detaljplaneläggning.
            </seg>
            <seg xml:id="i-667514d747d4e4cd-0">
              Avståndet till vägar med transport av farligt gods ska vara minst
              60 meter, och motsvarande siffra för järnväg minst 40 meter. Zoner
              motsvarande navhöjd plus tre gånger rotordiametern från större
              kommunikationsleder och kraftledningar undantas från etablering
              av vindkraftsanläggning. Zoner motsvarande verkets totalhöjd,
              dock minst 50 meter oavsett vägtyp, undantas vid övriga vägar
              och kraftledningar. Längs järnväg undantas en zon på 50 meter,
              dock minst verkets totalhöjd.
            </seg>
            <seg xml:id="i-5a0bb7f5aed2cb37-0">
              Vindkraftverk bör undvikas i områden som har stor betydelse för
              fågellivet.
            </seg>
            <seg xml:id="i-bbbc5b4743c977a4-0">
              Som var och en förstår är det i praktiken byggstopp. Jag vill
              fråga statsrådet hur han ser på en möjlig utbyggnad av vindkraften
              när kommunala företrädare sätter upp sådana hinder.
            </seg>
            <seg xml:id="i-5b363f605423276e-0">
              Vi är överens om att detta behöver lösas, Alf Eriksson, men jag
              tror att du förstår att när man sätter upp den här typen av hinder
              blir det omöjligt med en utbyggnad av vindkraft, och det tror
              jag att vi vill ha oberoende av vem som sitter här.
            </seg>
          </u>
          <note type="speaker" xml:id="i-6b2dd562462897ba-0">
            Anf. 53 LARS TYSKLIND (fp):
          </note>
          <u who="lars_tysklind_faac13" xml:id="i-3f67b85ca766093c-2">
            <seg xml:id="i-a207d1621fa75065-0">
              Fru talman! Först kan vi lägga fast att det egentligen inte finns
              någon motsatsställning mellan kärnkraft och vindkraft. Båda energislagen
              har sin potential. Personligen tror jag att vindkraft har en mycket
              stor potential.
            </seg>
            <seg xml:id="i-ec92446580c589ce-0">
              Miljöministerns svar handlar om man ska underlätta tillståndsgivning
              för vindkraftsutbyggnad och på det sättet kunna påskynda den.
            </seg>
            <seg xml:id="i-8e4202895ca690c2-0">
              Jag tycker att det är viktigt att föra in i debatten att förenklingar
              i tillståndsprocessen är ett generellt problem som så långt som
              möjligt ska ha generella lösningar.
            </seg>
            <seg xml:id="i-db460c61e4b941cd-0">
              Miljöministern tar upp rättssäkerheten, och den är en ledstjärna.
              Den måste trots allt finnas kvar. Vilka förändringar man än gör
              måste rättssäkerhet stå väldigt högt på listan över det man ska
              försvara.
            </seg>
            <seg xml:id="i-f54cee52d156f410-0">
              Därför tycker jag att det är väldigt bra att man jobbar med tematiska
              översiktsplaner i arbetet med plan- och bygglagen. Lennart Pettersson
              tog upp att Svalövs kommun har en policy. Det tycker jag är bra.
              Det borde egentligen varje kommun ha. Nu kanske den var lite väl
              detaljerad. Den blev något komplicerad. Men i grunden bör varje
              kommun ha en sådan policy att bygga sina beslut på.
            </seg>
            <seg xml:id="i-b766457877498593-0">
              Jag nämnde arbetet med översiktsplaner. Vi har även den gemensamma
              instansordningen. Det är också bra om den kan sjösättas på något
              vis.
            </seg>
            <seg xml:id="i-a51cd82f2e9c5e2c-0">
              Det måste naturligtvis vara ett mål att få bort dubbelprövningar
              så långt som möjligt, men det får inte innebära att rättssäkerheten
              åsidosätts. Människors möjligheter att ha synpunkter på de här
              processerna är väldigt viktiga. Jag tror att den förankringsprocessen
              gagnar vindkraften väldigt mycket. Man kan inte gå fram så snabbt
              att människor inte kommer till tals. Det blir bara kontraproduktivt
              när det gäller utbyggnaden av vindkraft.
            </seg>
            <seg xml:id="i-af268bae848b7dda-0">
              Jag läste i gårdagens Göteborgs-Posten om att Länsstyrelsen i
              Västra Götalands län hade gjort ett stort arbete kring det här
              nu och tagit fram ett förslag som man nästan kan säga är av riksintresse
              för vindkraftsområdet. Nu gäller det upp till 6 000 vindkraftverk,
              och man har faktiskt lyckats peka ut områden där man inte på något
              ställe kommer i konflikt med kustområden och de stora sjöarna,
              så nog finns det möjlighet att hitta de här platserna. Tillsammans
              med kommunernas arbete kan det naturligtvis landa väldigt bra.
            </seg>
            <seg xml:id="i-17d41eeb2d0d859a-0">
              Fru talman! När det gäller detta med detaljplaner reagerade jag
              på ett annat sätt. När man diskuterar detaljplaner så är det som
              om de bara vore ett hinder. Men detaljplaner är egentligen ett
              utsökt redskap för att lösa konflikter. Men naturligtvis måste
              detaljplanen användas så att man använder den på rätt ställe.
              Varenda bygglov ska naturligtvis inte lösas, om det finns några
              konflikter, genom detaljplanen, men detaljplanen kan de facto
              vara den process som förhindrar överklaganden, just på grund av
              att den processen faktiskt är uppbyggd på så sätt att människor
              kommer till tals och kanske får sina synpunkter tillgodosedda.
              Då är detaljplanen inte ett hinder utan snarare en möjlighet att
              komma fram snabbare. Det finns inget enkelt svar på den här frågan.
            </seg>
            <seg xml:id="i-b710e229b49ca387-0">
              När Västra Götalands länsstyrelse har diskuterat den här frågan
              har man ändå förordat att man ska placera ut lite större grupper.
              Det ligger i sakens natur att man då kan få fram en detaljplan
              och lösa konflikterna i det området. Om man börjar bygga enstaka
              verk får man många fler konfliktytor. Ur länsstyrelsens synvinkel
              förstår jag den strategin. Men det är naturligtvis möjligt att
              gå båda vägarna.
            </seg>
            <seg xml:id="i-302c0f93488a2c2e-0">
              Men som sagt: Jag upplever nog att en detaljplan snarare är en
              möjlighet till konfliktlösning än att den ska behöva vara ett
              stort hinder i sammanhanget.
            </seg>
          </u>
          <note type="speaker" xml:id="i-1594758ce376a4d9-0">
            Anf. 54 Miljöminister ANDREAS CARLGREN (c):
          </note>
          <u who="unknown" xml:id="i-306d46844900ca06-18">
            <seg xml:id="i-19a5074dc3fb48c3-0">
              Fru talman! Alf Eriksson tyckte att det var lite dåligt med beslutskraften.
              Det var ju en oväntat hård dom mot den tidigare regeringen. Det
              är trots allt så att det jag redovisade var resultatet av det
              vi nu har gjort under tolv månader. Tyvärr gjordes alldeles för
              lite under de tolv år som föregick detta.
            </seg>
            <seg xml:id="i-5fa9708cb8c53618-0">
              Det är också så att om man ser det internationellt så är det
              inte imponerande, det som skett i Sverige under lång tid. I Portugal
              lyckades man på ett år med vad Sverige har klarat under 25 år.
              Det visar verkligen att Sverige har skäl att springa snabbt nu.
              Men på den punkten är vi helt ense. Där har vi också samarbetat
              över blockgränsen, till exempel när det gäller de gröna elcertifikaten,
              och det är ju nu någonting som växer snabbt under alliansregeringens
              ledning. Vi välkomnar också de ökade insatser det leder till från
              företagens sida.
            </seg>
            <seg xml:id="i-14472463e99dddad-0">
              Alf Eriksson nämnde att det var fråga om 1,4 terawattimmar hittills.
              Det är sant. Det är domen över hur lite som hittills har gjorts.
              Men nu har Vattenfall planer för mångdubbelt mer, och man är inne
              i ett konkret planeringsarbete. Dessutom handlar det om företag
              som SCA eller Boliden. Det innebär alltså att detta kommer att
              långt mer än tiofaldigas på relativt kort tid. EU ger oss ju också
              åtagandet att klara mellan 50 och 60 terawattimmar förnybar energi
              som helhet. Där kommer naturligtvis vindkraften att spela en viktig
              roll.
            </seg>
            <seg xml:id="i-8afae7e10e52db5f-0">
              Det är alltså ingen tvekan om att den förnybara energin i Sverige,
              och särskilt vindkraften, står inför ett helt annat läge nu. Därför
              måste vi också nu göra helt andra insatser än hittills för att
              lyckas.
            </seg>
            <seg xml:id="i-750b99d82a37a940-0">
              Jag fick frågan av Alf Eriksson varför jag inte svarade på om
              detaljplaneinstrumentet verkligen ska användas i glesbygden, och
              svaret är: därför att vi redan har haft den tanken och därför
              har lagt in det i direktiven för Miljöprocessutredningen. Där
              prövas nu andra möjligheter, och jag själv är beredd att överväga
              en särskild gräddfil för vindkraften som gör det möjligt att med
              rättssäkerhet och rätt miljöhänsyn också få fram snabba beslut.
            </seg>
            <seg xml:id="i-ad204103fb87dc57-0">
              Jag vill ta upp Lennart Petterssons utmärkta exempel på hur kommuner
              i själva verket kan sätta upp hinder. Inte heller där finns det
              någon tvekan om regeringens entydiga och mycket starka uppmaning
              till kommunerna att se att det är helt andra tider som gäller
              nu.
            </seg>
            <seg xml:id="i-7b90119c7e671eef-0">
              Det är en stor vindkraftsutbyggnad som ska ske över landet. Vi
              har ett europeiskt åtagande där vi ska lyckas med de delar som
              Sverige får i uppgift att klara. Då duger det inte att låta som
              på den så kallade gamla goda tiden, när uppifrånstyrning och ganska
              petiga planeringsanvisningar blomstrade i rabatter som över huvud
              taget dominerades av lite planekonomiskt tänkande. Det är en uppgift
              för kommunerna att klara detta.
            </seg>
            <seg xml:id="i-c032e99967a7558e-0">
              Jag välkomnar det Lars Tysklind säger om att det är angeläget
              med översynen av PBL och att utnyttja möjligheten till tematiska
              översiktsplaner. Jag delar uppfattningen att rättssäkerheten är
              viktig, men jag är också övertygad om att den inte blir bättre
              av att man behöver söka tillstånd i fyra fem omgångar för samma
              typ av anläggning.
            </seg>
          </u>
          <note type="speaker" xml:id="i-27f496350e800021-0">
            Anf. 55 ALF ERIKSSON (s):
          </note>
          <u who="alf_eriksson_8c9942" xml:id="i-21aee07aa373af17-1">
            <seg xml:id="i-8a9431cf935690c6-0">
              Fru talman! Jag vill påminna miljöministern, om han inte kommer
              ihåg det, om att när planerna om 17 terawattimmar, vill jag minnas
              att det var, växte fram samarbetade vi i den här frågan. Och det
              var före valet. Jag hoppas att det blir förverkligat, och vi kan
              bättre än de 17 det är jag övertygad om. Det har gått en del år
              sedan dess.
            </seg>
            <seg xml:id="i-d06a843a4f2b957b-0">
              Andreas Carlgren säger att jag fällde en hård dom över vad som
              har varit. Det var väl en ganska väntad replik. Jag har hört den
              här i kammaren ett antal gånger det senaste året. Men när det
              gäller dom över storleken på vindkraftverk är det inte alltid
              man kan förutse den tekniska utvecklingen. När detaljplaneinstrumentet
              sattes i sjön fanns inte de här. Jag tror att regeringen och miljöministern
              har hamnat i samma spår och samma fålla eftersom det blev ett
              tilläggsdirektiv till den sittande utredningen i november i fjol.
              Vi kan lämna det där häradet. Vi måste ha besked snabbt i den
              här frågan. Det handlar om att förverkliga de här 17 eller 20
              terawattimmarna som vi pratar om.
            </seg>
            <seg xml:id="i-6b4d5e201cea0b55-0">
              Rättssäkerheten är viktig visst. Men man ska som bakgrund ha
              klart för sig att mycket av den här rättssäkerheten och regelverket
              är uppbyggt just för att skydda miljön för människor som bor och
              lever. Problemet är nu att det här måste utvecklas så att regelverket,
              som är tänkt att skapa en god miljö, inte blir ett hinder för
              utvecklingen.
            </seg>
            <seg xml:id="i-14145e496950f5b8-0">
              Jag ska ta ett annat exempel med detaljplanerna i glesbygden.
              På detaljplanelagt område får man inte jaga. Det är väl naturligt
              att man inte ska jaga inne i tätbefolkade områden. Men nu när
              det börjar dyka upp detaljplaner ute i skogsbygden så ställer
              det här till problem, inte bara för den som vill jaga där. Både
              miljöministern och jag vet att jakten ute i dessa bygder är värdefull,
              och blir det tal om att släppa till mark och därmed också få släppa
              till jakträtter så blir det här ett bekymmer. Det blir svårt att
              få mark att bygga de här vindkraftverken på, i alla fall på de
              ställen där det blåser bra med vindar. Risken är också uppenbar
              att det blir nya överklaganden, men med bakgrund i detta att jaktintresset
              talar för att man inte vill ha någon etablering, och så får vi
              ett nytt elände.
            </seg>
            <seg xml:id="i-0000986a08cc5a70-0">
              Det bästa som skulle kunna hända i dag, herr miljöminister, vore
              att vi kunde få i alla fall ett besked, ett litet uttalande där
              man tänker själv utan att ha utrett allting in i minsta detalj.
              Är det nödvändigt att ha detaljplaner för ett mindre antal större
              vindkraftverk som placeras ute i skogsbygden?
            </seg>
          </u>
          <note type="speaker" xml:id="i-01e2e617a1201fd8-0">
            Anf. 56 LENNART PETTERSSON (c):
          </note>
          <u who="lennart_pettersson_764dee" xml:id="i-467a2bc0dbc359c6-3">
            <seg xml:id="i-d35e8189cb73339f-0">
              Fru talman! Först vill jag ge lite information. Svalövs kommuns
              vindkraftspolicy är från den 17 december 2007; den är alltså en
              dryg månad gammal och ändå ser den ut som den gör.
            </seg>
            <seg xml:id="i-26d1fa6e94339a76-0">
              I mitt förra inlägg redogjorde jag för det kommunala perspektivet.
              En annan grupp kan vara nätägarna, som inte alltid ser med välvilja
              på utbyggnaden. Det kan man se på de priser de vill ha ut för
              anslutningsledningar till befintligt nät. Jag har blivit uppringd
              av intressenter som beskriver att Eon, i just deras fall, inte
              är speciellt samarbetsvilligt och har kostnadsnivåer som ligger
              markant över vad andra entreprenörer kan erbjuda. Följden blir
              att lönsamheten i investeringen kan ifrågasättas. En fråga till
              statsrådet blir om han uppmärksammat det problemet och vad som
              finns att göra åt det.
            </seg>
            <seg xml:id="i-0b5f3e14181d5c35-0">
              När det gäller detaljplan för vindkraftverk får vi tänka till
              ordentligt. Jag utgår från att utredaren noga kommer att analysera
              detta. Om det skulle ställas krav på detaljplaner blir det förmodligen
              fördröjningar och därmed fördyringar för företagen som är svåra
              att överblicka. En fråga jag då ställer mig är om det i så fall
              blir nödvändigt att förändra rätten att överklaga. I dag finns
              alldeles för många som ser alldeles för mycket till sin egen situation
              och alldeles för lite till allmänintresset.
            </seg>
            <seg xml:id="i-9a1266fab1c65167-0">
              Jag vill passa på att lyfta upp en fråga som tangerar detaljplanefrågan.
              Jag gör det med ett exempel från min hemkommun. Där finns bygglovsansökningar
              som legat mellan tre och sju år och som ännu inte blivit behandlade.
              Man har hela tiden skyllt på kommande vindkraftspolicy. Jag vill
              därför fråga ministern om han tycker att det är skäligt att behandla
              investeringsvilliga företagare på det sättet eller om det finns
              motiv till att införa någon form av sanktionsavgift mot kommuner
              som inte behandlar bygglovsansökningar inom rimlig tid. Vem står
              för kostnadsökningen, som ligger på åtskilliga miljoner för varje
              enskilt verk, och finns det risk för skadeståndsanspråk mot kommuner
              på grund av för långa handläggningstider?
            </seg>
          </u>
          <note type="speaker" xml:id="i-aa965f7d1477d4aa-0">
            Anf. 57 LARS TYSKLIND (fp):
          </note>
          <u who="lars_tysklind_faac13" xml:id="i-3f67b85ca766093c-3">
            <seg xml:id="i-3928186c50c38642-0">
              Fru talman! Jag tror att vi alla är överens om att plan- och
              bygglagsprocesser och miljöbalksprocesser inte har något egenvärde.
              Det handlar alltså inte om processerna i sig, utan processerna
              ska uppfylla kraven på att människor får komma till tals. Vi talar
              inte heller enbart om människor. Processerna ska även kunna lösa
              konflikter med stora naturvärden inblandade och så vidare. Naturen
              kan ju inte tala för sig själv, utan någon måste tala för den.
            </seg>
            <seg xml:id="i-564b0cbd2fc049c1-0">
              Jag tycker att regeringen jobbar mycket förtjänstfullt med målsättningen
              att få förenklade processer på alla dessa områden samtidigt som,
              vilket ministern tydligt säger, rättssäkerheten står högst på
              listan.
            </seg>
            <seg xml:id="i-ab22abdf35af52ee-0">
              Vi hamnar lätt i att diskutera överklaganden och instansordningar.
              Det kan kanske bli lite tjatigt, men jag vill återigen säga att
              det är viktigt att skapa processer där man kan undvika överklaganden.
              I år innehåller budgeten 10 miljoner till Boverket för att de
              ska kunna gå ut och diskutera tillämpningen av plan- och bygglagen.
              Det gäller alltså att tillämpa de regelverk som redan finns, även
              om förenklingar säkert är bra i sammanhanget, för att just skapa
              rätt typ av samtalsklimat.
            </seg>
            <seg xml:id="i-228a3409c271cd55-0">
              Jag tror därför att den diskussion som förs om flexiblare detaljplaner
              är mycket viktig. Detaljplanerna har varit just väldigt detaljerade.
              Alla vi som jobbat i kommunala sammanhang har sett att det till
              slut blir ett problem det man beslutade om för ett år sedan, och
              som man då tyckte var jättebra, stämmer inte längre. Verkligheten
              rusar hela tiden ifrån planen. Då kanske detaljplanerna i stället
              kan bli en möjlighet mer än ett hinder.
            </seg>
            <seg xml:id="i-6d77911bca3eb494-0">
              Det var för mig en nyhet att det finns ett konsekvent förbud
              mot att jaga inom detaljplaneområden. Det verkar inte riktigt
              relevant i sammanhanget, och därför bör man nog titta även på
              detta.
            </seg>
          </u>
          <note type="speaker" xml:id="i-f131b2c45c785201-0">
            Anf. 58 Miljöminister ANDREAS CARLGREN (c):
          </note>
          <u who="unknown" xml:id="i-306d46844900ca06-19">
            <seg xml:id="i-0fbcc91f4e56f6de-0">
              Fru talman! Jag värdesätter ett brett samarbete när det gäller
              utbyggnaden av förnybar energi. Det är ingen tvekan om att de
              17 terawattimmar som riksdagen beslutade om under den förra mandatperioden,
              med stöd av Centerpartiet, kommer att behöva utökas kraftigt med
              tanke på de åtaganden vi har inom EU. Det handlar om i storleksordningen
              5060 terawattimmar, alltså det som nu diskuteras från kommissionens
              sida. Det skulle i sig innebära mer än en tredubbling av ambitionerna
              hittills.
            </seg>
            <seg xml:id="i-f120ae8c3ab9409a-0">
              När det gäller vindkraft kommer den att stå för merparten. Det
              innebär en mångdubbelt större användning av vindkraft i Sverige
              än vad fallet är i dag. Detta ska ske inom tolv år, och det måste
              vi lyckas med.
            </seg>
            <seg xml:id="i-9da9c807cea79c26-0">
              Jag tycker att det är bra med ändrade regler. Det är vad jag
              vill åstadkomma. Därför har vi tagit initiativ till en avbyråkratisering.
              Vi vill förenkla. Vi vill att det ska gå snabbare att komma fram
              till beslut. Det är inte rimligt att beslut i Sverige ska ta väsentligt
              längre tid än i våra grannländer. Därför är utgångspunkten för
              arbetet att det egentligen inte ska finnas någon nämnvärd skillnad
              mellan oss och våra grannländer beträffande hur lång tid besluten
              tar.
            </seg>
            <seg xml:id="i-256001757c7fca42-0">
              Jag har uppmärksammat att det upplevs som orimligt att få ett
              generellt jaktförbud i detaljplanelagt område i glesbygden, alltså
              när man upprättar en detaljplan i skogen för ett vindkraftsområde.
              Det är ett av skälen till att se över reglerna. Jag vet att detta
              upplevs som både oerhört krångligt och orimligt. Det väcker irritation
              i glesbygden, och jag är övertygad om att det är ett av de viktiga
              skälen till att det växer fram ett motstånd mot vindkraftsutbyggnaden.
              Därför vill jag att det ska vara en del av det vi nu kommer att
              titta på när vi går igenom vilka planer som behövs.
            </seg>
            <seg xml:id="i-5c57dc0c27f5b7b3-0">
              Jag kan försäkra Alf Eriksson att resultatet av det vi nu gör
              också är ett resultat av att jag valt att själv tänka på detta.
              Jag kommer att, tillsammans med övriga i alliansregeringen och
              de partier i riksdagen som är beredda att vara med, se till att
              vi genomför förenklingar hela vägen och får fram snabbare beslut.
            </seg>
            <seg xml:id="i-8d540fd52bb934f9-0">
              Lennart Pettersson tog upp att bygglov kan bli liggande i kommunerna
              i mellan tre och sju år, som var det exempel han gav. Det är orimligt
              när det gäller företagare som är beredda att investera och göra
              viktiga insatser för samhället. Som företagare behöver man dessutom
              besked i annan ordning och på ett enklare sätt. Därför överväger
              vi åtgärder för att i samarbete med kommunerna få fram en snabbare
              handläggning. Vi gör nu tillsammans med bland annat Boverket en
              stor insats för att kommunerna ska få bättre kunskap om hur de
              ska hantera reglerna. Den ändring vi kommer att göra innebär att
              kommunerna får en mycket bättre beredskap för att kunna arbeta
              snabbt.
            </seg>
            <seg xml:id="i-f40fa4580511e348-0">
              Till Lars Tysklind vill jag säga att det är angeläget att undvika
              konflikter av det slag som vi nu talat om. Det blir inte alltid
              lättare att lösa dem genom att dra ut på processen. Det viktiga
              är att kunna ge sin åsikt till känna och få göra sig hörd under
              processen. Det ska vi slå vakt om, och det går mycket bra att
              åstadkomma även inom ramen för mindre byråkrati och enklare regler.
            </seg>
          </u>
          <note type="speaker" xml:id="i-7adcc9a6fda9cf55-0">
            Anf. 59 ALF ERIKSSON (s):
          </note>
          <u who="alf_eriksson_8c9942" xml:id="i-21aee07aa373af17-2">
            <seg xml:id="i-05afc15b169ef979-0">
              Fru talman! Jag bor i en kommun vars kommunala energibolag vill
              bygga ut vindkraften i form av stora vindkraftverk. Man är mycket
              oroad över att det kan ta upp till tio år från det att man kommer
              in i diskussionsfasen tills verket börjar leverera ström. Om målet
              är att komma upp i kanske 6070 terawattimmar om vi tar dessa höga
              siffror som exempel når vi det aldrig ifall vi har det regelverk
              vi har i dag och som innebär att vi får en tioårig fördröjning
              innan det hela kommer till stånd.
            </seg>
            <seg xml:id="i-45dd1e48bec7fa60-0">
              Vi är säkert inte oense om målet. Möjligtvis är jag lite otåligare
              vad gäller takten i metoderna. Därför vore det bra om miljöministern
              kunde ge en signal före november i år jag vill minnas att utredningen
              ska komma i november och sedan är det remisstid på den om att
              det kommer att hända något som väsentligt förenklar det hela så
              att kommunerna vågar sätta i gång och planera. Vi har inte tid
              att vänta någon längre tid.
            </seg>
            <seg xml:id="i-89725919cf597c47-0">
              Jag vill ta upp en sista frågeställning om prövningstillstånd
              när det gäller överklagande. Finns det vid översynen av reglerna
              någon tanke om att man skulle kunna minska antalet överklagandeinstanser
              och ha ett prövningstillstånd på högre nivå om det gäller några
              nytillkomna situationer?
            </seg>
          </u>
          <note type="speaker" xml:id="i-b119c117cc6d65b8-0">
            Anf. 60 Miljöminister ANDREAS CARLGREN (c):
          </note>
          <u who="unknown" xml:id="i-306d46844900ca06-20">
            <seg xml:id="i-baa88e97ee7ea0d0-0">
              Fru talman! Jag besökte i höstas Sveriges första stora vindkraftspark
              till havs, Lillgrundet. Där hade dåvarande miljöminister varit
              på besök i slutet av 90-talet, 1997, och pekat på vattnet och
              sagt att det där inom ett par år skulle stå en vindkraftspark.
              Sedan tog det sammanlagt nära tio år innan jag kunde åka dit och
              titta på de vindkraftssnurror som faktiskt står där.
            </seg>
            <seg xml:id="i-59e5a25e60b6f3cf-0">
              Nu vill Alf Eriksson ge intryck av att man har varit lite otåligare.
              Jag säger bara snällt och vänligt: Försök inte, ni hade många
              år på er att lösa detta. Beviset såg ni själva med egna ögon,
              och dåtidens miljöminister gjorde det i högsta grad.
            </seg>
            <seg xml:id="i-e487a8f58e219a82-0">
              Men nu rättar vi till detta. Alf Eriksson ber mig ge en signal.
              Jag säger att den redan är given, och jag upprepar den här i dag.
              Det ska ske förenklingar. Besluten ska fram. Det ska gå fortare,
              och det ska vara mindre byråkratiskt. Utredaren ska lämna sitt
              förslag den 30 september. Det ska ut på remiss, men det innebär
              inte någon fördröjning när det gäller vår vilja att se till att
              äntligen rätta till det som nu måste rättas till och som ska rättas
              till också i ett europeiskt beslut.
            </seg>
            <seg xml:id="i-ed3551239077ebba-0">
              Alf Eriksson ber om färre instansordningar. Då kan jag också
              på den punkten uppmuntra honom och säga att riksdagen där redan
              har fattat ett inriktningsbeslut med anledning av den proposition
              som vi lade fram redan under vårt första regeringsår. Detta beslut
              innebär att färre instanser kommer att pröva, självklart utan
              att vi tar bort möjligheten till överklagande. Vi går nu också
              i detalj igenom hur den ordningen ska gälla så att den också är
              förenlig med mindre byråkrati och enklare regler men samtidigt
              är förenlig med rättssäkerhet.
            </seg>
          </u>
          <note xml:id="i-0bd4e91d4959248c-5">
            Överläggningen var härmed avslutad.
          </note>
          <note xml:id="i-1e93eeb984950fe4-0">
            12 § Svar på interpellation 2007/08:276 om outbetalda pengar
            till arbetslösa
          </note>
          <note type="speaker" xml:id="i-6c0801b1d24c8274-0">
            Anf. 61 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-21">
            <seg xml:id="i-97ee6c723766734b-0">
              Fru talman! Patrik Björck har frågat mig om jag kommer att ta
              något initiativ för att rätta till de problem som uppstått i och
              med samordningen av dagar med arbetslöshetsersättning och aktivitetsstöd.
            </seg>
            <seg xml:id="i-6205a5b9bf08362b-0">
              Från och med den 1 oktober 2007 jämställs dagar med aktivitetsstöd
              och dagar med arbetslöshetsersättning när det fastställs hur stor
              del av en ersättningsperiod som har förbrukats. Denna förändring
              har varit viktig att genomföra av flera skäl. Förändringen har
              eliminerat den orättvisa som uppstod genom att de som deltog i
              arbetsmarknadspolitiska program kunde spara ersättningsdagar i
              arbetslöshetsförsäkringen och därigenom få ersättning under längre
              tid än de som inte deltog i program. Den nya ordningen ger dessutom
              både individen och Arbetsförmedlingen starkare incitament att
              välja eventuella arbetsmarknadspolitiska program med större omsorg
              än tidigare. Därmed kan vi förvänta oss att programmen i större
              utsträckning än tidigare blir en väg ut ur arbetslösheten.
            </seg>
            <seg xml:id="i-c414764059e9408d-0">
              Samordningen förutsätter ett mer detaljerat informationsutbyte
              mellan Försäkringskassan som betalar ut aktivitetsstödet och arbetslöshetskassorna
              än vad som har behövts tidigare, och jag är medveten om att det
              inledningsvis har uppstått vissa problem. Att arbetslösa inte
              får sina pengar, som Patrik Björck påstår, är dock inte sant.
              Utbetalningar av arbetslöshetsersättning och aktivitetsstöd har
              försenats när de nya rutinerna har införts, vilket är beklagligt.
              De flesta problemen är nu lösta, och jag har därför inte för avsikt
              att ta några initiativ i denna fråga.
            </seg>
          </u>
          <note type="speaker" xml:id="i-46fa651cfee61482-0">
            Anf. 62 PATRIK BJÖRCK (s):
          </note>
          <u who="patrik_bjorck_d8ad48" xml:id="i-d6c8d1afb3c0b228-0">
            <seg xml:id="i-6a5760f49fe00fb3-0">
              Fru talman! Tack, arbetsmarknadsministern, för svaret på interpellationen.
              Nu var detta egentligen inte bara ett svar. Det var kanske svar
              på två frågor. Det ena svaret var kanske mer oavsiktligt, nämligen
              svar på frågan varför det går så otroligt dåligt för regeringen
              enligt opinionen. Jag har diskuterat detta med arbetsmarknadsministern
              förr. Men det är naturligtvis den förda politiken som är svaret
              på den frågan.
            </seg>
            <seg xml:id="i-611c46746cfec9a9-0">
              När man läser detta interpellationssvar och känner kallsinnigheten
              och bristen på empati från regeringen, här företrädd av arbetsmarknadsministern,
              när det gäller de människor som faktiskt drabbas av dessa problem,
              tycker jag inte att det är särskilt konstigt att den tidigare
              partiledaren för Kristdemokraterna kallar regeringens arbetsmarknadspolitik
              för hjärtlös. Jag tycker att det är en ganska rimlig beteckning.
            </seg>
            <seg xml:id="i-38bfe6f6b39840ca-0">
              Till och med statsministern har i något anfall av klarsyn kallat
              den förda politiken för obehaglig och brutal. Och detta svar på
              interpellationen ger verkligen anledning att ta till de orden.
            </seg>
            <seg xml:id="i-975fb034cdaaf56b-0">
              Det finns naturligtvis två sidor av detta. Den ena är sakfrågan,
              om det är rimligt att plåga och straffa den som drabbas av arbetslöshet.
              Denna samordning är bara ett sätt som man gör det på. Det är för
              att snabbt driva ned folk på låga ersättningsnivåer. Där har jag
              och arbetsmarknadsministern och regeringen väldigt olika syn.
              Det är för den delen inte bara jag utan oppositionen och Socialdemokraterna
              som har en helt annan syn på den som oförskyllt hamnar i arbetslöshet
              och på hur man ska behandla dessa människor. I sakfrågan skiljer
              vi oss alltså åt.
            </seg>
            <seg xml:id="i-90b3c3c5fefe439b-0">
              Vi har egentligen ända sedan den här regeringen tog över kritiserat
              den dåliga, ansvarslösa och hafsiga beredningen av ärenden som
              har med arbetslöshetskassan att göra.
            </seg>
            <seg xml:id="i-23ca32d065181719-0">
              Det problem som uppstod den 1 oktober när denna nyordning trädde
              i kraft var sedan länge signalerad. Den var väl känd av arbetsmarknadsministern.
              Alla inblandade parter har innan beslutet togs och innan beslutet
              trädde i kraft kunnat förklara för arbetsmarknadsministern vilka
              effekter detta beslut skulle få. Jag har diskuterat detta med
              arbetsmarknadsministern, och de som är satta att hantera detta
              har kunnat förklara vad som skulle hända. Man har alltså med berått
              mod och med öppna ögon försatt ett antal oskyldiga medborgare
              i en fullständigt orimlig situation. Det är väl det som kallas
              för hjärtlöst, brutalt och obehagligt, för att använda alliansens
              egen beskrivning.
            </seg>
            <seg xml:id="i-2a047ce5de424f07-0">
              Att påstå att det inte skulle vara sant att arbetslösa inte får
              sina pengar, som arbetsmarknadsministern gör i svaret, är märkligt
              eftersom detta är något som vi, innan beslutet togs, visste skulle
              ske och som vi naturligtvis noggrant har följt upp efter att det
              som man beslutade om har börjat gälla. Jag kan faktiskt förklara
              för arbetsmarknadsministern, om han inte har tagit sig omaket
              att kontrollera hur verkligheten ser ut, att det är så att de
              inte får sina pengar. Den ursprungliga rubriken på interpellationen
              var: Arbetslösas förtvivlade väntan på pengar som inte kommer.
              Och jag kan garantera arbetsmarknadsministern att detta är sant.
            </seg>
          </u>
          <note type="speaker" xml:id="i-106b28a4bbc3f1b3-0">
            Anf. 63 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-22">
            <seg xml:id="i-3aafd389c3353d58-0">
              Fru talman! Det är som vanligt när man debatterar med Patrik
              Björck att det inte alls handlar om interpellationen utan att
              det i huvudsak handlar om någonting annat opinionssiffror, Socialdemokraternas
              förträfflighet, regeringens misslyckande i största allmänhet,
              usla beredningsprocesser och vad det nu kan vara.
            </seg>
            <seg xml:id="i-7e9eaf71d3ad7cc3-0">
              Interpellationen handlar om samordningen av dagar. Låt mig i
              alla fall kommentera något av det övriga eftersom vi ändå är inne
              på det.
            </seg>
            <seg xml:id="i-2038df3928b70127-0">
              Jag tycker att man ska ha en viss ödmjukhet när det gäller opinionssiffror
              åt alla håll. När jag tillträdde som partisekreterare för Moderaterna
              visade den första opinionsmätningen 14,9 procent. Vi landade på
              26,2, vilket var det bästa valresultatet sedan 1928. Socialdemokraterna
              hamnade samtidigt på det sämsta valresultatet sedan 1914, sedan
              demokratin och den allmänna rösträtten infördes. Viss ödmjukhet
              kanske man kan ha även inför uppblåsta opinionssiffror när det
              är två och ett halvt år kvar till valet. Det kan hända mycket.
            </seg>
            <seg xml:id="i-0f80eb75b24d411d-0">
              Fakta i målet detta har vi diskuterat vid säkert 25 interpellationsdebatter
              är att ni lämnade var femte svensk utanför. Var femte svensk stod
              utanför arbetsmarknaden. Det socialdemokratiska svaret och det
              socialdemokratiska systemskiftet handlade just om att ni övergav
              jobblinjen. I stället hade ni något slags bidragslinje, något
              slags linje där arbete inte stod i främsta rummet utan där det
              handlade om allting annat, om ersättningsnivåer upp och ned och
              fram och tillbaka.
            </seg>
            <seg xml:id="i-bb22bb00d2b0adbc-0">
              Faktum är att sedan vi tillträdde är det en person var fjärde
              minut som har kommit tillbaka från utanförskap och arbetslöshet
              och in på arbetsmarknaden var fjärde minut. Det är till exempel
              3 Borlänge, det är 12 Söderhamn eller 940 Färna, som din partikamrat
              Sven-Erik Österberg kommer från. Det är ganska bra.
            </seg>
            <seg xml:id="i-fe61ab8c5ecaac6d-0">
              Du säger också att vi snabbt ska driva in folk på låga nivåer.
              Nej, men vi ska snabbt göra vad vi kan för att få människor tillbaka
              i arbete. Det är precis det som nu sker. Sverige är det land av
              alla industrialiserade OECD-länder som har den snabbast sjunkande
              arbetslösheten. Det vill ni bortförklara med att det är högkonjunktur
              och att det är er förtjänst; ni gjorde så många bra saker förr
              i världen. Men, med all respekt, ni hade tolv år på er, och ni
              lämnade efter er ett Sverige där var femte svensk står utanför.
            </seg>
            <seg xml:id="i-bf797e201e858e09-0">
              Nu försöker vi göra allt det som vi gick till val på, nämligen
              att se till att ha en jobbpolitik som bygger på tre ben:
            </seg>
            <seg xml:id="i-8bd146c6b2265026-0">
              Alltså måste vi göra om en del system. Jag förstår att ni då
              är motsträviga eftersom ni inte står för en politik för arbete.
            </seg>
            <seg xml:id="i-93406bbecafdfe76-0">
              Om vi går tillbaka till grundfrågan och interpellationen som
              handlar om samordningen av dagar så kan jag säga att samordningen
              började gälla den 1 oktober. Beslutet fattades tidigt förra våren.
              Det som både Försäkringskassan och samordningsorganisationen,
              SO, säger är att det har handlat om försenade utbetalningar från
              a-kassorna. Från Försäkringskassan har det ibland handlat om att
              man har betalat ut grundbeloppet när den enskilde i stället haft
              rätt till inkomstrelaterad ersättning. Då har kompletterande ersättningar
              gjorts.
            </seg>
            <seg xml:id="i-f6d9d5181b3ec379-0">
              De flesta av dessa problem är nu lösta. Det säger både Försäkringskassan
              och SO. Därmed är det så att ingen riskerar att bli utan pengar,
              som Patrik Björck påstår. Naturligtvis är det oerhört beklagligt
              om personer har fått felaktiga eller försenade utbetalningar.
              Därför är det viktigt att myndigheterna nu fortsätter att göra
              det de ska göra, nämligen att se till att människor där ute får
              de ersättningar som de är berättigade till.
            </seg>
          </u>
          <note type="speaker" xml:id="i-2635c294c5f82d24-0">
            Anf. 64 PATRIK BJÖRCK (s):
          </note>
          <u who="patrik_bjorck_d8ad48" xml:id="i-d6c8d1afb3c0b228-1">
            <seg xml:id="i-7898a7369aa8f93e-0">
              Fru talman! Interpellationen handlar om två väsensskilda ideologier
              och om den olika människosyn som vi har inte bara i den här frågan,
              utan det gäller väl i och för sig i alla frågor. Det är klart
              att det då är svårt att inte nämna det när detta diskuteras.
            </seg>
            <seg xml:id="i-a87f1dcf0e715d78-0">
              I sakfrågan om det är rimligt att så fort som möjligt jaga folk
              ned på låga nivåer eller inte har vi, som sagt, olika uppfattningar.
            </seg>
            <seg xml:id="i-55af68bfa284e94b-0">
              När det gäller själva konsekvenserna och den tekniska lösning
              som har valts visste ni att det här skulle inträffa. Innan ni
              gjorde det berättade vi för er om detta. Även de som skulle hantera
              det sade: Vi kommer inte att klara av det här utan bekymmer. Ändå
              gick ni med berått mod rakt in i det här systemet och försatte
              med vett och vilja folk i en fullständigt omöjlig situation.
            </seg>
            <seg xml:id="i-a554eced9ba47a6f-0">
              Vi pratar inte längre om statistik eller procentsatser eller
              om vad vi gjorde under tolv års tid eller så, utan nu pratar vi
              om människor av kött och blod som redan befinner sig i en otroligt
              utsatt situation och som hamnar i väldigt brydsamma situationer
              eftersom de helt enkelt inte får några pengar.
            </seg>
            <seg xml:id="i-a1a3381defe1201b-0">
              Där någonstans uppstår väl en problematik i debatten. Om man
              har arbetsmarknadsministerns bakgrund när det gäller ekonomi,
              inkomst och annat spelar det kanske inte någon roll om lönen plötsligt
              inte kommer under två månader. Då säljer man väl lite aktier eller
              någonting annat, och så blir det bra med det.
            </seg>
            <seg xml:id="i-210464e2abb780ae-0">
              Men för den som är arbetslös i kombination med lite åtgärder
              och sjukdom och som sedan oktober inte har fått ut den a-kassa
              på 9 500 kronor som den här personen är berättigad till innebär
              det en ekonomisk katastrof. Detta är ett autentiskt fall. Så sent
              som häromdagen hade vederbörande inte fått ut sina pengar.
            </seg>
            <seg xml:id="i-af018680b1ac3b32-0">
              Det finns ytterligare några fall, till exempel en person som
              inte fått ut några pengar sedan i november och som skulle ha fått
              18 000 kronor. Den 20 januari hade den personen fortfarande inte
              fått ut sina pengar.
            </seg>
            <seg xml:id="i-2eaee5854387e732-0">
              Jag har många sådana här exempel. En arbetslös som inte har fått
              ut några pengar sedan den 23 november har att kräva 20 000 kronor
              från försäkringen en uppskattning mellan tummen och pekfingret.
              Ett bekymmer är att man inte vet exakt hur mycket de här personerna
              ska ha eftersom samordningen inte fungerar. Men säg att det i
              runda slängar handlar om 20 000 kronor, alltså om två månader
              utan ersättning. Det är vad den person drabbas av som hamnar i
              nämnda situation.
            </seg>
            <seg xml:id="i-864f48ea45e5a344-0">
              Frågan från de här personerna till mig jag vidarebefordrar frågan
              till arbetsmarknadsministern i den här debatten är: Vad ska man
              göra om man har varit långtidsarbetslös och alltså under en lång
              tid levt på ersättningar på väldigt låga a-kassenivåer och man
              redan befinner sig i en ekonomiskt bekymmersam situation och det
              går två månader utan att man får någon ersättning?
            </seg>
            <seg xml:id="i-0c3401cdac02061e-0">
              Frågan är alltså vad arbetsmarknadsministern svarar de här personerna.
              Arbetsmarknadsministern har ju med berått mod försatt dem i den
              situation som nu gäller. Nu handlar det inte om vad vi under våra
              tolv år gjorde, utan det handlar om vad ni med berått mod gjorde
              fastän ni visste att detta skulle inträffa. Nu i januari 2008
              väntar dessa arbetslösa personer på kanske 20 000 kronor, på två
              månadsersättningar som de inte fått. Deras ekonomi är slagen i
              spillror, och de har en väldigt svår situation.
            </seg>
            <seg xml:id="i-b8a56922fedfe3ab-0">
              Vad förväntar sig arbetsmarknadsministern att de ska göra? Arbetsmarknadsministern
              tänker inte göra någonting, för det här är ingen viktig fråga.
              Så står det i svaret. Det är mycket märkligt!
            </seg>
          </u>
          <note type="speaker" xml:id="i-f13f2e0cb3a7a5c7-0">
            Anf. 65 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-23">
            <seg xml:id="i-f65c29e7980b4fdd-0">
              Fru talman! Alla ska ha de pengar som de har rätt till. Ett fåtal
              har fått försenade utbetalningar. Jag kan naturligtvis bara beklaga
              det. Men alla får och ska få de pengar som de är berättigade till.
            </seg>
            <seg xml:id="i-899faa423641a4d8-0">
              Uppenbarligen har a-kassan och Försäkringskassan i några enstaka
              fall inte kunnat hantera den historiska sammanläggningen så som
              det var tänkt. Det är naturligtvis beklagligt. Men samtidigt konstaterar
              jag att de flesta problemen är lösta, enligt vad både Försäkringskassan
              och SO säger.
            </seg>
            <seg xml:id="i-89033d9cc9e6214e-0">
              Det här ska lösas. De som har rätt till pengarna ska naturligtvis
              ha de pengar som de är berättigade till.
            </seg>
          </u>
          <note type="speaker" xml:id="i-914b5c3129db11fa-0">
            Anf. 66 PATRIK BJÖRCK (s):
          </note>
          <u who="patrik_bjorck_d8ad48" xml:id="i-d6c8d1afb3c0b228-2">
            <seg xml:id="i-0414da23a7aa3c7b-0">
              Fru talman! Avslutningsvis vill jag bara fråga arbetsmarknadsministern
              jag förväntar mig naturligtvis ett svar om han är förvånad över
              den situation som uppstått för de personer som drabbats så hårt
              som jag här har beskrivit.
            </seg>
            <seg xml:id="i-7968513758e9e516-0">
              Vill arbetsmarknadsministern påstå att man i samband med att
              det här beslutet fattades inte visste att det skulle bli de här
              problemen? Det är en väldigt viktig fråga.
            </seg>
            <seg xml:id="i-493e4f6ff077ca45-0">
              Sedan kan jag konstatera att hela handläggningen av interpellationen
              också är lite anmärkningsvärd. Det är två månader sedan jag framställde
              interpellationen. Den har bollats fram och tillbaka mellan olika
              departement. På något sätt har man från regeringen föregivit att
              man inte förstår frågan. Man förstår inte interpellationen och
              inte vilka pengar jag pratar om. Man ringer och frågar vad det
              handlar om och bollar frågan fram och tillbaka.
            </seg>
            <seg xml:id="i-3c76dbfdfd0d7846-0">
              Jag vet inte om jag får vara konspiratorisk nog att tro att man
              inte ville ha en sådan här interpellation före jul eller vad det
              nu handlar om. Kanske hade man hoppats och trott att om man bara
              sticker huvudet i sanden och väntar så kommer problemen att ha
              lösts.
            </seg>
            <seg xml:id="i-7575168b72f22c41-0">
              Tänk om det skulle vara så lyckligt att man löser de här problemen
              nästa vecka. De är alltså fortfarande inte lösta. Det kan jag
              upplysningsvis berätta för arbetsmarknadsministern. Så sent som
              precis innan jag gick in i kammaren hade jag en telefonkontakt.
              Jag kunde då konstatera att de här problemen gäller även i denna
              stund. Att man inte har löst samordningen mellan Försäkringskassan
              och arbetslöshetskassan och att det drabbar de arbetslösa så att
              de inte får sina pengar fortsätter alltså även i denna stund.
            </seg>
            <seg xml:id="i-cefb603046f639bc-0">
              Vi får väl hoppas att detta blir löst nästa vecka. Men jag tror
              inte på det, för det är en svår materia att hantera. Det är svårt
              att få de här systemen att kommunicera. Men även om man skulle
              lyckas med det kvarstår det faktum att man under flera månaders
              tid medvetet har försatt ett antal människor i det här landet
              i en onödig och hopplös ekonomisk situation som man på något sätt
              måste få ta ett ansvar för.
            </seg>
          </u>
          <note type="speaker" xml:id="i-0de73268d755d237-0">
            Anf. 67 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-24">
            <seg xml:id="i-0c0c07b08b828130-0">
              Fru talman! Jag kan inte turerna när det gäller hur interpellationen
              har bollats. Men jag minns definitivt att den var inplanerad vid
              ett tillfälle i december, men då kunde inte Patrik Björck delta.
              Ärligt talat vet jag inte riktigt hur diskussionen gått innan.
              Naturligtvis beklagar jag om det har blivit en försening. En sådan
              är naturligtvis inte bra.
            </seg>
            <seg xml:id="i-305f40beaf5442fe-0">
              Låt oss i sakfrågan börja med den dimension som handlar om samordningen
              i sig. Det går inte att ha ett läge där man missgynnas till exempel
              av att välja den ena individuellt anpassade hanteringen av ens
              arbetslöshet framför den andra. Det kan inte vara rimligt.
            </seg>
            <seg xml:id="i-fef92cac86938473-0">
              Både kassorna och Försäkringskassorna har i princip haft på sig
              hela året för att förbereda detta fram till ikraftträdandet den
              1 oktober.
            </seg>
            <seg xml:id="i-dc445b22f756a1fe-0">
              Är jag förvånad? Ja, det är jag nog allt. Jag tycker naturligtvis
              att det är orimligt att det är på det här sättet. Därför är jag
              glad över att både Försäkringskassan och SO nu säger till oss
              att det här är hanterat. Det är alltså vad de säger.
            </seg>
            <seg xml:id="i-bba6d1cdefc176f8-0">
              Är det i enskilda fall inte hanterat ska det rättas till. Den
              som är berättigad till ersättning ska naturligtvis ha den ersättning
              han eller hon är berättigad till.
            </seg>
          </u>
          <note xml:id="i-0bd4e91d4959248c-6">
            Överläggningen var härmed avslutad.
          </note>
          <note xml:id="i-8cfb116ef40423d5-0">
            13 § Svar på interpellation 2007/08:306 om effekten av arbetsmarknadsutbildning
          </note>
          <note type="speaker" xml:id="i-17df653615514e90-0">
            Anf. 68 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-25">
            <seg xml:id="i-c108fcaaddf45774-0">
              Fru talman! Josefin Brink har frågat mig om jag avser att omvärdera
              neddragningen av antalet arbetsmarknadsutbildningar. Hon frågar
              också om jag avser att vidta några av de åtgärder som föreslås
              i utredningen för att förbättra kvaliteten på arbetsmarknadsutbildningarna.
            </seg>
            <seg xml:id="i-8ad29b54946faaa7-0">
              Bakgrunden till Josefin Brinks frågor är det slutbetänkande av
              Utredningen om en flexiblare arbetsmarknadsutbildning som nyligen
              överlämnades till regeringen. Utredningen föreslår bland annat
              en lämplig volym i arbetsmarknadsutbildningen på minst 10 00015
              000 platser.
            </seg>
            <seg xml:id="i-c4011bb9a85cfb06-0">
              Jag ska ge ett tydligt svar. Jag kommer inte i rådande sysselsättningsläge
              att medverka till mer resurser för att höja volymerna till de
              av utredningen föreslagna nivåerna i arbetsmarknadsutbildningen.
              Däremot tycker jag att de förslag som syftar till att höja kvaliteten
              i arbetsmarknadsutbildningen ligger i linje med regeringens ambitioner.
              Att i rådande sysselsättningsläge öka volymerna i arbetsmarknadsutbildningen
              skulle på kort sikt bara minska antalet sysselsatta, och när de
              som får utbildning återkommer till arbetsmarknaden kan efterfrågan
              ha minskat. Dessutom är en av anledningarna till att vi har en
              hög arbetslöshet i dag, trots högkonjunktur, att tidigare socialdemokratiska
              regeringar med samarbetspartiernas stöd just gjort det som utredningen
              säger att vi ska göra. Vi måste i stället pröva andra vägar. I
              jobb- och utvecklingsgarantin kommer man att kunna få kortare
              utbildningar, men det är baserat på det individuella behovet och
              kommer att bli mer jobbrelaterat.
            </seg>
            <seg xml:id="i-3b4224f121387fd0-0">
              Utredningen kommer att vara en del i det fortsatta utvecklingsarbetet
              av arbetsmarknadspolitiken som pågår inom Arbetsmarknadsdepartementet.
              Jag avser därför inte att i nuläget gå in på utredningens förslag
              i detalj.
            </seg>
          </u>
          <note type="speaker" xml:id="i-f2276caad0af1fe3-0">
            Anf. 69 JOSEFIN BRINK (v):
          </note>
          <u who="josefin_brink_fef83c" xml:id="i-b291f79183d8c377-0">
            <seg xml:id="i-ee29b28b7b6dfb6e-0">
              Fru talman! Jag tackar Sven Otto Littorin för svaret på min interpellation.
              Det är uppenbart att regeringen en gång för alla har bestämt sig
              för att orsaken till arbetslösheten är dels att de arbetslösa
              har det för bra och därför inte vill jobba, dels att det är för
              dyrt att anställa, och därför struntar företagen i att skaffa
              den personal som de behöver. Följaktligen har regeringen dels
              sänkt ersättningen och dragit åt tumskruvarna på de arbetslösa,
              dels gett generösa rabatter på arbetsgivaravgifter och skatter.
            </seg>
            <seg xml:id="i-e99db1abc44aa4b0-0">
              Sänkningen av a-kassan sker stegvis. Ju längre man har varit
              arbetslös desto mindre får man i ersättning, samtidigt som ett
              flertal av de rabatter som ges till arbetsgivarna också gäller
              när de anställer långtidsarbetslösa. Då vore det logiskt att långtidsarbetslösheten
              är det som definitivt borde minska om den här analysen av problemet
              stämmer och om den här politiken fungerar. Men så ligger det inte
              till. Över 50 000 människor är långtidsarbetslösa i dag. Det är
              händelsevis exakt lika många som det var innan arbetsmarknadsminister
              Littorin tillträdde sitt jobb. Varken utsvältningen av de arbetslösa
              eller rabatterna till arbetsgivarna har alltså gett något som
              helst resultat på antalet långtidsarbetslösa.
            </seg>
            <seg xml:id="i-904d1c942ad7202a-0">
              Det handlar om 50 000 personer som har sökt jobb efter jobb i
              minst ett halvår utan att kunna hitta något. Samtidigt uppger
              fler och fler arbetsgivare inom exempelvis byggbranschen och industrin,
              framför allt i små företag, att de gärna vill anställa fler personer,
              men de hittar inte de arbetssökande som de behöver. De har inte
              rätt kompetens och yrkeskunskaper.
            </seg>
            <seg xml:id="i-5991e85ad18252c3-0">
              En ordentlig satsning på arbetsmarknadsutbildningar som lösning
              på den här ekvationen är inte precis långsökt. När man läser den
              utredning som arbetsmarknadsministern refererar till stärks ens
              argument för att satsa på arbetsmarknadsutbildning precis just
              nu ytterligare. Den visar att arbetsmarknadsutbildningar är mer
              effektiva och leder till väsentligt bättre chanser för den enskilde
              att få jobb än vad man tidigare har trott.
            </seg>
            <seg xml:id="i-8b625d349e82b579-0">
              Man presenterar dessutom ett antal väldigt kloka förslag på hur
              kvaliteten i utbildningarna kan förbättras ytterligare. Det säger
              arbetsmarknadsministern är bra, det är han intresserad av, det
              vill han genomföra. Men det är bara det att han samtidigt bortser
              från att utredningen faktiskt säger att en av de viktigaste förutsättningarna
              för att kunna upprätthålla en hög kvalitet är själva volymen.
              Oavsett konjunkturläge, säger rapporten, bör arbetsmarknadsutbildningarna
              ligga på en miniminivå på mellan 10 000 och 15 000 månadsplatser,
              dels för att man ska kunna hålla en rimlig kvalitet för att inte
              administrationskostnaderna ska bli orimligt stora i förhållande
              till vad man får ut, dels därför att det antalet platser behövs
              för att motverka en arbetslöshet som inte är konjunkturberoende
              utan strukturell och som handlar om att en viss andel av de arbetssökande
              inte har de kunskaper som efterfrågas på arbetsmarknaden. Det
              går alltså inte enligt utredningen att skilja kvalitet och kvantitet
              åt på det sätt som arbetsmarknadsministern säger. Det är två saker
              som hänger ihop.
            </seg>
            <seg xml:id="i-ddd62405a07608ec-0">
              Utredningen konstaterar också, precis som exempelvis Konjunkturrådet,
              att det på lite sikt är helt nödvändigt att satsa på arbetsmarknadsutbildningar
              om vi ska undvika en utveckling mot en arbetsmarknad med så lågkvalificerade
              lågbetalda jobb att vi får en stor grupp människor i Sverige som
              är fattiga trots att de arbetar.
            </seg>
            <seg xml:id="i-858c4d759cae0fd0-0">
              För min del misstänker jag att det är vad regeringen vill, men
              jag antar att arbetsmarknadsministern inte gärna vill tillstå
              det. Då får han faktiskt komma med lite bättre förklaringar till
              varför man över huvud taget inte överväger att följa utredningens
              förslag.
            </seg>
          </u>
          <note type="speaker" xml:id="i-6af83a078e5f1d2e-0">
            Anf. 70 PATRIK BJÖRCK (s):
          </note>
          <u who="patrik_bjorck_d8ad48" xml:id="i-d6c8d1afb3c0b228-3">
            <seg xml:id="i-da8ac474aab0c622-0">
              Fru talman! Det här svaret ger anledning till en hel del synpunkter,
              och jag tycker att Josefin på ett föredömligt sätt i och för sig
              har gått i svaromål. Men det skulle vara spännande att höra arbetsmarknadsministern
              förklara ett av påståendena i svaret, nämligen: Dessutom är en
              av anledningarna till att vi har en hög arbetslöshet i dag . Det
              är lite spännande med tanke på hur man normalt brukar beskriva
              arbetslösheten, inte som hög. Det hände någonting efter regeringsskiftet.
              Plötsligt var arbetslösheten inte så hög, men nu är den hög igen.
              Så fortsätter svaret: trots högkonjunktur, att tidigare socialdemokratiska
              regeringar med samarbetspartierna just gjort det som utredningen
              säger att vi ska göra.
            </seg>
            <seg xml:id="i-3253833aaf438b4b-0">
              Alltså skulle arbetslösheten i dag vara hög bara för att vi har
              arbetsmarknadsutbildat för tolv år sedan. Det är i sig ett häpnadsväckande
              påstående. Om man tänker sig det som Josefin är ute efter skulle
              det fullständigt naturliga vara, om man har en arbetsgivare som
              söker en viss kompetens och det finns en arbetslös som saknar
              den kompetensen, att samhällets uppgift är att se till att arbetsgivaren
              får den kompetensen genom att utbilda den arbetslöse. Precis som
              Josefin argumenterade är det en självklarhet. Hur kan man få det
              till att det faktum att vi eventuellt under den socialdemokratiska
              regeringstiden utbildade byggare för tolv år sedan påverkar så
              att arbetslösheten är hög i dag? Det är en väldigt märklig kullerbytta
              i svaret som lite grann visar på arbetsmarknadsministerns desperation
              i debatten.
            </seg>
            <seg xml:id="i-ef7bbd7df6787d94-0">
              Det skulle vara spännande att få det utrett.
            </seg>
            <seg xml:id="i-acfd5f3174f76c55-0">
              Jag har en fråga till. Jag har lätt att förstå att man från högerhåll
              vill ha en låglöneklass som putsar skorna och klipper gräsmattan
              och vaxar bilen. Jag gillar det inte, men jag kan förstå det,
              för det är klassisk högerpolitik. Men jag kan inte förstå varför
              man är livrädd att bemöta arbetsgivarnas behov av utbildad arbetskraft.
              Det förstår inte jag. Det är ologiskt oavsett om man är höger
              eller vänster. Det är bara dumt.
            </seg>
            <seg xml:id="i-035e29313a9dbd5f-0">
              Ytterligare en fråga: Besöker arbetsmarknadsministern aldrig
              företag, arbetsgivare som ställer de här frågorna? Var finns den
              utbildade arbetskraften? Vad tänker regeringen göra? De vill anställa,
              men det finns ingen som motsvarar deras behov. Det finns ingen
              som de kan ta in nu. Sedan ställer man krav på arbetskraftsinvandring
              och sådant för att bemöta behoven, som det har kommit förslag
              på. Så har vi massor med folk som inte vill någonting annat än
              arbeta men som har fel kompetens. Arbetsmarknadsministern förnekar
              dem detta, samtidigt som arbetsmarknadsministern förnekar arbetsgivarna
              att få arbetskraft och kunna utföra sina uppdrag.
            </seg>
            <seg xml:id="i-19df1e3ac9d76191-0">
              Som sagt: Ideologin med låglönearbetsmarknad kommer vi att slåss
              om. Det är politik. Det är vänster och höger, det må vara hänt.
              Men den här dumheten, som egentligen är fullständigt onödig, att
              inte tillfredsställa de arbetslösas behov av utbildning och arbetsgivarnas
              behov av utbildad arbetskraft är för mig en fullständig gåta.
            </seg>
          </u>
          <note type="speaker" xml:id="i-a5d62a1a7848bcc2-0">
            Anf. 71 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-26">
            <seg xml:id="i-c91cf0f91d5d6747-0">
              Fru talman! Hur vore det om debattörerna läste utredningen? Det
              skulle underlätta debatten, ska jag säga. Om man gör det ser man
              att i den här utredningen som är 300400 sidor lång står siffrorna
              10 00015 000 personer i ett stycke. Sedan står de i ett stycke
              till tre sidor senare. Det finns inget resonemang om varför man
              har kommit fram till att det just är 15 000 platser, inte på vilket
              sätt man har räknat ut att det höjer effektiviteten, utan det
              är bara ett tyckande. Titta gärna en gång till på s. 236 eller
              något i den stilen.
            </seg>
            <seg xml:id="i-77b8748801b82d44-0">
              Om arbetsmarknadspolitiska utbildningar hade svaret på den stora
              arbetslösheten hade vi inte haft någon arbetslöshet att tala om
              under den förra mandatperioden, men det var ju inte på det sättet.
            </seg>
            <seg xml:id="i-9a656d27609fcf80-0">
              Läser man vidare i utredningen kommer man också att hitta vad
              utredningen är väldigt tydlig med, nämligen att arbetsmarknadspolitiska
              utbildningar ska ha en kontracyklisk dimensionering, det vill
              säga att när det är lågkonjunktur kan man ha arbetsmarknadsutbildningar
              i högre omfattning och när det är högkonjunktur i lägre omfattning.
              Och de ska vara så dimensionerade att när man närmar sig vändningen
              i konjunkturen ska man helst ett år i förväg dra ned respektive
              dra på.
            </seg>
            <seg xml:id="i-4189182992aaad84-0">
              Det innebär, och jag frågade utredaren om just detta, att den
              neddragning som vi nu gör förmodligen skulle ha påbörjats redan
              under 2005. Där någonstans skulle neddragningen av volymen av
              de arbetsmarknadspolitiska utbildningarna ha gjorts, men det vågade
              inte den förra regeringen. Men det är vad utredningen föreslår,
              därför att det låstes fast en massa personer i arbetsmarknadspolitiska
              utbildningar som borde ha fått ett jobb att gå till redan under
              2005 och 2006. Det är svaret på Patrik Björcks fråga.
            </seg>
            <seg xml:id="i-736f27ac01a7797b-0">
              Sedan vill jag påminna om att utöver de drygt 7 000 platser som
              finns i arbetsmarknadspolitiska utbildningar av mer traditionellt
              snitt finns det 190 000 platser i jobb- och utvecklingsgarantin
              och jobbgarantin för unga. Där lägger vi 12,6 miljarder. Det är
              en väsentlig förbättring just för de grupper som Josefin Brink
              pekar på, nämligen de som har sett både en och annan lågkonjunktur
              passera revy under alla år utan att få plats eller utan att hitta
              en möjlighet att nå en arbetsmarknad.
            </seg>
            <seg xml:id="i-a57ae50bebdf502b-0">
              Diskussionen om matchning är oerhört intressant. Utöver det ekonomiska
              incitamentet att det ska löna sig att arbeta finns det naturligtvis
              flera olika dimensioner som vi också kan diskutera. Arbetsförmedlingens
              fokus på att förmedla arbete, inte förmedla friår och vad det
              nu kan vara för larv som ni höll på med under förra mandatperioden,
              är en bra idé och att man har en myndighetsstruktur som är enhetlig
              med ett tydligt mål. Jag har noterat att Socialdemokraterna inte
              har deltagit så mycket i den debatten, eftersom man förmodligen
              delar uppfattningen att det är en bra struktur på myndigheten.
            </seg>
            <seg xml:id="i-f8004105607cad2f-0">
              Därtill är utbildningssystemets förmåga viktig. Det som arbetsmarknadspolitiska
              utbildningar kan göra är oftast att reparera fel som har begåtts
              tidigare eller att man av sin arbetsgivare, om man har haft ett
              arbete tidigare, har fått en omskolning eller hjälp att hitta
              vidare när det gäller kompetenser och annat.
            </seg>
            <seg xml:id="i-a6247dd80aa8aede-0">
              Min utgångspunkt är naturligtvis att Arbetsförmedlingen och de
              statliga insatserna inte kan göra allt. Men vi ska ha ett utbildningssystem
              som levererar utbildning av kvalitet och som förbereder unga för
              att komma ut på arbetsmarknaden. Och vi ska naturligtvis se till
              att vi har en god omställningsförmåga i övrigt i arbetslivet.
              Det har vi. Förra året förmedlade Arbetsförmedlingen 830 000 jobb.
              Vi vet att det i en högkonjunktur motsvarar kanske hälften av
              de jobb som omsätts under ett år. Det betyder att kanske drygt
              en och en halv miljon jobb bytte händer förra året. Det är en
              internationellt sett väldigt hög siffra, och det är jag naturligtvis
              väldigt glad för.
            </seg>
            <seg xml:id="i-466681df5b059925-0">
              Patrik Björck pratar om låglönemarknad, ett gammalt hederligt
              knep. Vad är det för nys? Resultatet av förra årets lönerörelse
              var väl rätt uppenbart. Det är inte direkt en låglönemarknad som
              vi har sett växa fram. Till och med Irene Wennemo, LO:s näringspolitiska
              talesperson, sade i en debatt med mig i radion för ett par månader
              sedan att någon sådan utveckling ser man inte alls, så det kan
              vi avfärda.
            </seg>
          </u>
          <note type="speaker" xml:id="i-230449d01bbc0168-0">
            Anf. 72 JOSEFIN BRINK (v):
          </note>
          <u who="josefin_brink_fef83c" xml:id="i-b291f79183d8c377-1">
            <seg xml:id="i-200fa0fc47cacac9-0">
              Fru talman! Jag noterar inledningsvis att arbetsmarknadsministern
              inte bemöter det som jag sade inledningsvis, nämligen att antalet
              långtidsarbetslösa individer är exakt detsamma som när han tillträdde
              som arbetsmarknadsminister, trots att arbetslösheten som helhet
              har sjunkit. Med andra ord är det just de personer som har allra
              svårast att få jobb som fortfarande inte har fått några som helst
              bättre chanser att komma in på arbetsmarknaden. Det är ganska
              relevant i det här sammanhanget, får man ju lov att säga.
            </seg>
            <seg xml:id="i-27285103a0db842c-0">
              Till skillnad från vad arbetsmarknadsministern insinuerar har
              jag faktiskt läst utredningen. Det som utredningen konstaterar
              är något som arbetsmarknadsministern inte gillar att höra, och
              det är att det finns ett visst antal personer som är strukturellt
              arbetslösa, alltså personer som inte har de kvalifikationer och
              yrkeskunskaper som krävs på dagens arbetsmarknad. Jag begriper
              inte varför det är så orimligt för arbetsmarknadsministern att
              ta in detta. Det här är alltså personer som bevisligen ungefär
              50 000 personer i dag precis som när arbetsmarknadsministern började
              trots att de söker jobb efter jobb inte kan hitta jobb, trots
              att det samtidigt finns en jättestor efterfrågan på arbetskraft.
            </seg>
            <seg xml:id="i-6a77ea73293cb498-0">
              Det här är personer som behöver rustas för att ha en chans att
              komma ut på arbetsmarknaden. Men arbetsmarknadsministern vill
              inte se arbetslöshetsbekämpningen på det sättet utan vill hålla
              fast vid att det handlar om att människor är för lata, inte vill
              jobba, tycker att det inte lönar sig att arbeta och jag vet inte
              vad. Vi har olika inriktning på arbetsmarknadspolitiken, olika
              syn på vad som är samhällets roll när det gäller arbetsmarknadspolitiken.
              Är det vår roll att pressa och stressa människor att ta jobb på
              vilka villkor som helst, och går det inte får man skylla sig själv
              och gå in i något slags evighetsgaranti fram till livets slutskede?
              Eller är det samhällets uppgift att faktiskt se till att människor
              kan arbeta, att det finns plats för människor på arbetsmarknaden?
            </seg>
            <seg xml:id="i-81fedc1da31df0b7-0">
              Vi är alla överens om att utbildningssystemet har misslyckats
              nu precis som det alltid har gjort och att det säkert kan bli
              mycket bättre. Men varför ska inte samhället erbjuda en chans
              till, två chanser till, tre chanser till? Nej, därför att det
              gillar inte arbetsmarknadsministern som politik.
            </seg>
            <seg xml:id="i-71a8491fb509167b-0">
              Vad den här utredningen pratar om är att man kan använda arbetsmarknadsutbildningar
              för att undvika långtidsarbetslöshet, inte sitta och vänta in
              den, som ministern förespråkar, utan faktiskt se vilka personer
              det är som löper stor risk att bli långvarigt arbetslösa. Det
              finns väldigt tydliga indikationer på vilka det är, som nämns
              i utredningen och på många andra håll. Det är personer som saknar
              gymnasieutbildning och det är personer som saknar yrkesutbildning.
              De här personerna är de som har bäst chanser att öka sina möjligheter
              att få ett jobb genom att gå en kort yrkesutbildning som är anpassad
              efter de behov som finns på arbetsmarknaden. Den logiken tycker
              jag är solklar, och den stärks av utredningen.
            </seg>
            <seg xml:id="i-9eab5266e14145e4-0">
              De 10 00015 000 platser som föreslås i utredningen är visst belagda.
              En försiktig uppskattning är att 1020 procent av de individer
              som löper störst risk att bli långtidsarbetslösa skulle bli ungefär
              10 00015 000. Det är angivet här. Om arbetsmarknadsministern anser
              att utredningen är nys och puckon får han naturligtvis gärna hävda
              det. Men det här står i alla fall angivet i utredningen. Det är
              inte hämtat ur luften. Det är i vart fall inte jag som har hittat
              på det.
            </seg>
            <seg xml:id="i-a7d221a811c2c4cf-0">
              Är det nu så att man inte har som mål att åstadkomma en låglönearbetsmarknad
              där människor inte finner en plats på dagens arbetsmarknad, utan
              det i stället ska tillskapas jobb med låga löner och låga kvalifikationer,
              ja då är det ju detta som man måste satsa på.
            </seg>
          </u>
          <note type="speaker" xml:id="i-ec5394411cd4a390-0">
            Anf. 73 PATRIK BJÖRCK (s):
          </note>
          <u who="patrik_bjorck_d8ad48" xml:id="i-d6c8d1afb3c0b228-4">
            <seg xml:id="i-1c6b98686e875a56-0">
              Fru talman! Jag får ge arbetsmarknadsministern rätt i en sak.
              Någon gång får man vara generös och göra det. Det är klart att
              vi ska ha en bra, god grundutbildning och en bra, god gymnasieutbildning
              och så vidare som ger så många ungdomar som möjligt en bra start
              i livet. Så långt är det rätt. Hur det sedan ska ske är vi inte
              överens om. Jag tror inte en sekund på att vi kommer att få en
              bättre utbildning bara för att vi jagar barnen med betyg när de
              går i förskolan eller drar ned på utbildningskraven för vissa
              elever, de där som ska borsta arbetsmarknadsministerns skor. Hur
              den utbildningen ska se ut är vi alltså inte överens om, men att
              vi måste ha en bra utbildning är helt okej.
            </seg>
            <seg xml:id="i-1a4c977e7d4c79ae-0">
              Sedan vet vi att oavsett hur bra den blir den kan bli bättre,
              och vi har naturligtvis mycket som vi skulle kunna göra bättre
              även i vår politik kommer många att behöva en andra och en tredje
              chans. Det är det vi pratar om.
            </seg>
            <seg xml:id="i-3eb19cdccf16514e-0">
              Kraven kommer att förändras. Den utbildning som man har är kanske
              inte så relevant för den nya arbetsmarknaden om man 2030 år senare
              drabbas av arbetslöshet. Då behöver man den andra och den tredje
              chansen. Det är precis det vi pratar om och ingenting annat. Vi
              måste som medborgare få den möjligheten till ytterligare chanser.
            </seg>
            <seg xml:id="i-e774663bdd02e198-0">
              Sedan är det detta klassiska att tajmningen är fel, fast arbetsmarknadsministern
              använder en annan term. Han säger att den är kontracyklisk eller
              någonting, om man vill cykla baklänges, eller jag vet inte vad
              det betyder.
            </seg>
            <seg xml:id="i-ec907978e9a3c429-0">
              Det är lite humor. Vi stod här för ett år sedan och hade samma
              debatt. De som jag pratade om då, människor av kött och blod som
              inte fick sin utbildning på ett utbildningscenter i Skövde, hade
              i dag kunnat vara färdigutbildade byggnadsarbetare och kunnat
              jobba på byggena i Skövde. Det förmenade arbetsmarknadsministern
              dem. Dålig tajmning, javisst. Var det dålig tajmning också för
              ett år sedan? Den utbildningen hade varit slutförd nu.
            </seg>
          </u>
          <note type="speaker" xml:id="i-95f431fbee2e7f4c-0">
            Anf. 74 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-27">
            <seg xml:id="i-0970530e625dd61d-0">
              Fru talman! Patrik Björck borde kanske ha tittat på Aktuellt
              i går. Det var jätteintressant. Konkurrensverket undersöker just
              nu kartellbildningar mellan byggarbetsgivare och byggfack när
              det gäller att stänga ute just byggelever från praktikplatser
              i byggindustrin. Det spelar ingen roll hur många platser Arbetsförmedlingen
              köper. Det går inte att få ut dem, för det finns tydligen hemliga
              strukturer där som gör det omöjligt. Så låt oss lämna den saken
              därhän.
            </seg>
            <seg xml:id="i-a9eee2a8f71134ff-0">
              Ni läser utredningen som fan, ursäkta, hin håle läser Bibeln.
              Ni läser den ena sidan men inte den andra. Läser ni 10 00015 000
              platser borde ni kanske läsa detta med kontracyklisk dimensionering
              också. Det går inte bara att dra på varje sekund med Amsutbildningar,
              som ju traditionellt sett är er lösning på alla livets problem.
              Det är precis det utredningen säger, nämligen dimensionera dem
              efter konjunkturen, dra ned när det går bra på arbetsmarknaden
              och lite innan så att folk kommer ut i arbete snarare än att gå
              en arbetsmarknadspolitisk utbildning. Det är precis det vi har
              gjort. Det var tyvärr för sent, för valet skulle helst ha varit
              några år tidigare så att vi hade kunnat göra det redan 2005.
            </seg>
            <seg xml:id="i-65dc7a3af574b481-0">
              Josefin Brink pratar om långtidsarbetslösheten. Den öppna långtidsarbetslösheten
              ligger kvar på ungefär samma nivåer. Men den totala långtidsarbetslösheten
              har gått ned med ungefär 20 000 personer. Där har vi det kött
              och blod som Patrik Björck pratar om. Vi räknar nämligen den som
              ingår i arbetsmarknadspolitiskt program som arbetslös, för det
              är det man är om man inte har ett reguljärt arbete. Men ni väljer
              att gömma arbetslösheten i olika Amsåtgärder, så det är självklart
              att ni vill ha fler sådana när ni träder till, om ni någon gång
              gör det, för att kunna dölja arbetslösheten med statistik, precis
              som ni brukar tricksa bort den helt enkelt. Det tänker jag inte
              medverka till.
            </seg>
            <seg xml:id="i-991ccb0b47b64c4b-0">
              Patrik Björck och Josefin Brink pratar om den andra chansen.
              Jag delar helt den uppfattningen. Det finns ganska många personer
              50 000 står det i utredningen, det är förmodligen en låg siffra,
              det är säkert ännu fler som har sett en och annan lågkonjunktur
              passera revy utan att få kontakt med arbetsmarknaden. Det är dem
              vi ska hjälpa. Det är därför vi lägger 12,6 miljarder på jobb-
              och utvecklingsgarantin och jobbgarantin för unga det är närmare
              90 000 platser just för den kategorin som har det riktigt besvärligt
              och som behöver det som det tyvärr inte finns några bra svenska
              begrepp för, nämligen targeting , profiling och coaching .
            </seg>
            <seg xml:id="i-76346f524d53df47-0">
              Vad det egentligen handlar om är att när man kommer in i programmen
              ska man få en ordentlig genomgång av vad man behöver komplettera
              med för att kunna fungera på arbetsmarknaden. Man ska sedan ha
              en ordentlig uppföljning och få det stöd som man behöver. Det
              kan vara praktikplats, det kan vara utbildning i form av en kompletterande
              grundskole- eller gymnasieutbildning eller vad man nu behöver
              för att komma ut på arbetsmarknaden.
            </seg>
            <seg xml:id="i-f9eaa79c3bdf2af1-0">
              I andra ändan ska vi göra det billigare att anställa den som
              har varit långtidsarbetslös. Det är helt riktigt. Nystartsjobben
              är en sådan åtgärd där över 13 000 personer, varav hälften har
              varit borta i mer än två år och var tionde i mer än fem år från
              arbetsmarknaden, har fått jobb. Det är en bra sak. Nu expanderar
              vi det från den 1 januari till att gälla offentlig sektor och
              deltidsarbetslösa. Och det kommer mer kan jag lova!
            </seg>
            <seg xml:id="i-cdb975c2f5a69f91-0">
              Går man tillbaka till grunderna för interpellationen, som handlar
              om en lägsta nivå på 10 00015 000 platser, vidhåller jag att när
              man läser utredningarna finns det ingen genomgång av varför detta
              skulle vara den effektivt lägsta nivån. Det står inget om styckkostnader,
              upphandlingskostnader eller kvalitetsuppföljning som har lett
              till att man kan leda det i bevis att det just är 10 00015 000.
              Varför inte 20 000 eller 5 000? Det finns ingen som resonerar
              om detta. Utan man resonerar baklänges att det finns 50 000 personer
              och då ska det alltså vara 10 00015 000 platser. Det är inte seriöst
              att ha det som utgångspunkt.
            </seg>
            <seg xml:id="i-5159c8a9555eb85a-0">
              Det som däremot är seriöst, och som vi tittar mycket noggrant
              på, är allt det andra som står i utredningen och som Josefin Brink
              också klokt pekar på i sin interpellation, nämligen kvalitet,
              uppföljning, olika typer av sätt att verifiera och legitimera
              utbildningar och vad det nu kan vara. Alla de sakerna är oerhört
              intressanta, och det plockar vi också in i det framtida arbetet
              och i diskussionerna med Arbetsförmedlingen om hur vi kan förbättra
              de arbetsmarknadspolitiska utbildningarnas kvalitet och innehåll.
            </seg>
          </u>
          <note type="speaker" xml:id="i-1ef2e05899271447-0">
            Anf. 75 JOSEFIN BRINK (v):
          </note>
          <u who="josefin_brink_fef83c" xml:id="i-b291f79183d8c377-2">
            <seg xml:id="i-5d530a84fb9b7243-0">
              Fru talman! Det är lite märkligt att arbetsmarknadsministern
              hävdar att sådana verktyg som på modern svenska heter targeting
              , profiling och coaching ska användas när folk redan har blivit
              arbetslösa. Detta är verktyg som ska användas för att undvika
              att människor ska bli långtidsarbetslösa. Detta är verktyg som
              har tagits fram för att man tidigt ska se vad en person löper
              för risk att bli långtidsarbetslös. Att sätta in det i jobb- och
              utvecklingsgarantin är i det närmaste löjligt. Man ska sätta in
              det direkt. Då kan man identifiera vilka personer som löper stor
              risk att bli långvarigt arbetslösa och vilka personer som skulle
              ha hjälp av att få en arbetsmarknadsutbildning. Dem erbjuder vi
              en sådan utbildning. Att sitta och vänta in långtidsarbetslöshet
              och sedan konstatera att en person löper stor risk att bli långtidsarbetslös
              är lite löjligt.
            </seg>
            <seg xml:id="i-49f7c9f21ee13972-0">
              Vad det handlar om, och som står i utredningen, är att de lågutbildades
              sysselsättningsproblem kan snarast uppfattas som ett strukturellt
              än ett konjunkturellt problem. Det handlar om att arbetsmarknaden,
              Sven Otto Littorin, har förändrats. Det finns inte jobb för personer
              som saknar rätt kompetens. I klartext hjälper inga sänkta ersättningsnivåer
              eller hårdare sökkrav ett dyft om man inte har de yrkeskunskaper
              som efterfrågas av arbetsgivarna. Det spelar ingen roll om man
              får noll kronor i a-kassa. Har du inget att erbjuda arbetsgivarna
              som de vill ha får du inte jobb.
            </seg>
            <seg xml:id="i-df2c3c1c4f7aa9fb-0">
              Det är bara att konstatera att där skiljer vi oss åt. Vi tycker
              att det är samhällets uppgift att erbjuda den utbildning som behövs
              för att man ska ha en chans att få ett jobb, medan arbetsmarknadsministern
              framhärdar mer av den medicin som inte gett några som helst resultat,
              nämligen mer av hårdare tag och tuffare villkor för de arbetslösa.
              Jag kan bara konstatera att här skiljer vi oss mycket åt. Jag
              hoppas att arbetsmarknadsministern tänker om. Men jag misstänker
              att han tyvärr inte kommer att göra det.
            </seg>
          </u>
          <note type="speaker" xml:id="i-766df39d141be144-0">
            Anf. 76 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-306d46844900ca06-28">
            <seg xml:id="i-9ca56db5f4dbfa5c-0">
              Fru talman! De som har kort tid i arbetslöshet ska ha ett jobb
              att gå till, inte ett Amsprogram. Det måste vara min utgångspunkt.
              Därför ska vi ha en politik för arbete, inte en politik för höjd
              a-kassa eller fler Amsutbildningar.
            </seg>
            <seg xml:id="i-688405614958e87a-0">
              Resultatet pratade Josefin Brink om på slutet. Det kan vi läsa
              oss till. Var fjärde minut har en svensk som tidigare befunnit
              sig i arbetslöshet eller utanförskap lämnat det utanförskapet
              och kommit in på arbetsmarknaden, fått ett jobb att gå till, en
              arbetsgemenskap att känna trygghet i, en lön att leva på och en
              framtid att se fram emot. Det är inte bara statistik, det är människor
              av kött och blod. Det är tre Borlänge tillbaka i arbete eller
              tolv Söderhamn eller vad jag nu ska jämföra med. Det är människor
              som har just det vi alla pratar om, nämligen en arbetsgemenskap.
              Det är precis just det som sker.
            </seg>
          </u>
          <note xml:id="i-0bd4e91d4959248c-7">
            Överläggningen var härmed avslutad.
          </note>
          <note xml:id="i-47149f8064da456e-0">
            14 § Svar på interpellation 2007/08:317 om stödet till tidskriften
            Mana
          </note>
          <note type="speaker" xml:id="i-5dbd1055b4fbbb43-0">
            Anf. 77 Kulturminister LENA ADELSOHN LILJEROTH (m):
          </note>
          <u who="unknown" xml:id="i-306d46844900ca06-29">
            <seg xml:id="i-cb45e5cd9dab7668-0">
              Fru talman! Siv Holma har frågat mig vad jag avser att göra för
              att en politisering av Statens kulturråds bidragsgivning förhindras.
              Frågan är ställd mot bakgrund av den uppkomna debatten kring det
              statliga stödet till tidskriften Mana.
            </seg>
            <seg xml:id="i-df184ec194d53ecc-0">
              Låt mig inleda med att understryka vikten av en mångfald av kulturtidskrifter
              i landet. Tidningar, tidskrifter och andra medier fyller en oerhört
              viktig funktion för demokratin och yttrandefriheten. Det statliga
              stödet till kulturtidskrifter uppgår till ca 23,5 miljoner kronor
              och är en förutsättning för många tidskrifters existens.
            </seg>
            <seg xml:id="i-c18d5e55ef95c097-0">
              För de statliga produktions- och utvecklingsstöden till kulturtidskrifter
              gäller förordningen (1993:567) om statligt stöd till kulturtidskrifter
              och Statens kulturråds regleringsbrev. Syftet med stödet är enligt
              förordningen att främja en kulturellt värdefull mångfald i utbudet
              av kulturtidskrifter. Vid prövningen av frågor om produktionsstöd
              ska Kulturrådet beakta att stödet främst ska främja hög kvalitet
              och ett mångsidigt utbud av åsikter och behandlade ämnen. Riktlinjerna
              är tydliga och lämnar enligt min uppfattning inget utrymme för
              en politisering av bidragsgivningen.
            </seg>
            <seg xml:id="i-7e76ba697026eba3-0">
              Statens kulturråd har sedan årsskiftet en ny styrelse med fullt
              ansvar. I medierna har det framställts som om beslut om stöd till
              tidskriften Mana redan varit fattat och att det är den nya styrelsen
              som står bakom det. Jag vill därför gärna klargöra att det var
              den tidigare styrelsen, för övrigt i huvudsak tillsatt av den
              förra regeringen, som diskuterade tidskriftens innehåll vid styrelsemötet
              i december. Vid det första möte som den nya styrelsen höll den
              9 januari i år bordlades frågan om stöd till tidskriften Mana
              till den 25 januari.
            </seg>
            <seg xml:id="i-6372b8175954fdb1-0">
              Kulturrådet har som vi vet en grannlaga uppgift att besluta om
              bidrag till ett mycket stort antal kulturändamål. Det är naturligt
              att ledamöter i styrelsen såväl som i referens- och arbetsgrupper
              gör olika kvalitativa bedömningar när det gäller bidragsgivningen
              och även för diskussioner kring dessa frågor. Jag har dock fullt
              förtroende för att Kulturrådet utifrån gällande regelverk hanterar
              sitt uppdrag på ett fullgott sätt och tar ansvar för en väl avvägd
              bidragsfördelning.
            </seg>
          </u>
          <note type="speaker" xml:id="i-193917cc69ee3c7a-0">
            Anf. 78 SIV HOLMA (v):
          </note>
          <u who="siv_holma_594ed7" xml:id="i-b55c833cc28ab13b-0">
            <seg xml:id="i-563fbc97afde18b8-0">
              Fru talman! Jag tackar för kulturministerns svar om att riktlinjerna
              är tydliga och enligt ministern inte lämnar något utrymme för
              politisering av bidragsgivningen. Orsaken till att jag ställde
              interpellationen var de allt högre tonlägena i debattinlägg som
              kom från personer som ingår i Kulturrådets beslutsprocess om att
              ge bidrag till bland annat tidskriften Mana. Det var synpunkter
              som enligt min uppfattning går på tvärs mot vad kulturministern
              uttryckte i sitt svar. Det har varit synpunkter som gått ut på
              att tidskrifter med vissa, särskilda, demokratiska åsikter inte
              skulle få statligt stöd. För många av oss som följt debatten verkade
              det som om Mana valts ut som den tidskrift som skulle bli ett
              pilotfall i den nya alliansregeringens syn på stöd till tidskrifter.
              Opinionen blev stark. Kulturrådet beslutade om fortsatt stöd till
              tidskriften. De fick ett lägre stöd än tidigare för papperstidskriften
              och samtidigt högre än referensgruppens förslag för nättidskriften.
              Trots det positiva beslutet kvarstår en del frågeställningar.
            </seg>
            <seg xml:id="i-4a3e3f0273b94837-0">
              Fru talman! På DN:s debattsida den 28 juni förra året skrev kulturministern
              i samband med att hon tillsatte Kulturutredningen att kulturmålen
              behöver formuleras på nytt så att de fångar upp innehållet i en
              ny kulturpolitik. Jag brukar, när jag är ute i landet och talar
              om kultur, beskriva kulturpolitiken som att det i grunden handlar
              om demokrati, yttrandefrihet och mänskliga rättigheter. Det handlar
              om att värna yttrandefriheten och att skapa reella förutsättningar
              för alla att använda den. Det handlar om att verka för att alla
              ska få möjlighet till delaktighet i kulturlivet och till kulturupplevelser
              samt eget skapande. Det handlar om att främja kulturell mångfald,
              konstnärlig förnyelse och kvalitet och därigenom motverka kommersialismens
              negativa verkningar. Det handlar alltså inte om all den kultur
              som stöds kommersiellt. Ge kulturen förutsättningar att vara en
              dynamisk, utmanande och obunden kraft i samhället. Bevara och
              bruka kulturarvet. Främja bildningssträvandet. Främja internationellt
              kulturutbyte och möten mellan olika kulturer inom landet.
            </seg>
            <seg xml:id="i-21e7b99005b839fa-0">
              Jag förstår därför inte varför målen ska formuleras på nytt.
              Det är väl inte målen som är problemet. Problemet är att vi inte
              nått målen till fullo. Och hur ska vi då nå målen? Det handlar
              om att kulturpolitikens uppgift är att ekonomiskt ansvara för
              att det finns en kulturell infrastruktur som rymmer olika konstnärliga
              och kulturella uttryck. Det innebär att samhället tar ett ansvar
              för att skapa förutsättningar för rimliga ekonomiska villkor för
              de olika kulturella uttrycken och deras utövare. Delar kulturministern
              uppfattningen att problemet inte är målen utan att vi ännu inte
              nått dem? Delar kulturministern uppfattningen att kulturpolitikens
              uppgift är att se till att det finns en kulturell infrastruktur
              och att ge rimliga ekonomiska villkor till det som finns inom
              den, kultur och kulturarbetare?
            </seg>
            <seg xml:id="i-7edf803af310c99d-0">
              Fru talman! Kulturtidskrifterna spelar en stor roll för opinionsbildningen.
              Att det även gäller de små tidskrifterna har slagits fast av bland
              annat Demokratiutredningen. Samtidigt kläms de små kulturtidskrifterna
              åt alltmer.
            </seg>
            <seg xml:id="i-fc31c3dc2aecc7eb-0">
              En orsak är att ägarkoncentrationen har fullbordats också på
              distributionens område. Nu finns det bara två distributörer av
              vikt kvar, Bonnierägda Tidsam och Interpress, som uppgått i en
              norsk internationell koncern, Narvesen.
            </seg>
            <seg xml:id="i-43ca374c708c3bf2-0">
              Jag återkommer i mitt nästa anförande.
            </seg>
          </u>
          <note type="speaker" xml:id="i-54f70b856a1dadae-0">
            Anf. 79 HANS WALLMARK (m):
          </note>
          <u who="hans_wallmark_d27c95" xml:id="i-251424bea77d55a7-0">
            <seg xml:id="i-b1071ef318f4f3cd-0">
              Fru talman! Låt mig lyfta fram två viktiga aspekter i denna interpellationsdebatt.
              För det första är det Siv Holmas intressanta fråga om eventuella
              åtgärder mot förmodad politisering av Kulturrådets bidragsgivning.
              För det andra är det frågetecknen kring själva tidskriften Mana
              och det med skattemedel finansierade stödet.
            </seg>
            <seg xml:id="i-311c5600f2c2b006-0">
              Siv Holma väckte sin interpellation innan Kulturrådets styrelse
              hade fattat det avgörande beslutet. I fredags meddelades så att
              tidskriften Mana även för kommande år får stöd. Nu fick alltså
              Mana sina slantar. Vad menar Siv Holma att kulturministern skulle
              ha gjort ifall detta inte blivit utfallet? Politiska pekpinnar
              och diktat? Den politiska styrning som Siv Holma möjligtvis är
              rädd för på ett plan efterlyser hon genom sin frågeställning faktiskt
              på ett annat.
            </seg>
            <seg xml:id="i-c32e3f12ddf38c93-0">
              Utanför de mest vänsterinriktade kretsar, sekter och skrivarlyor
              finns det ett antal personer som på i deras mening goda grunder
              kan tycka att det är fel att Mana uppbär stöd. Jag hoppas dock
              aldrig att dessa ställer frågor till kulturministern om vad hon
              avser att göra för att stoppa politiseringen då styrelsen går
              till beslut. Jag tror nämligen på det personliga ansvar som bärs
              av Kulturrådets styrelse.
            </seg>
            <seg xml:id="i-0f0d236b0fc5a1c2-0">
              Däremot kan det ju finnas anledning att rent allmänt fundera
              på själva stödformerna. Hur länge bör exempelvis en tidskrift
              kunna räkna med stöd? Ska det vara för evigt eller tidsbegränsat?
              Som relief till den förda debatten kan nämnas att vid det senaste
              beslutet fick åtta tidskrifter stöd som inte hade haft det föregående
              år, sjutton fick höjt jämfört med tidigare, åtta fick avslag jämfört
              med tidigare av kvalitetsskäl och tolv fick en sänkning jämfört
              med tidigare av kvalitetsskäl. Totalt handlade det om 147 ansökningar.
              Vad vet vi andra egentligen om de bakomliggande faktorerna?
            </seg>
            <seg xml:id="i-6447b8153ed1e9d5-0">
              Ärendena bereds av en referensgrupp, och just i fallet med tidskriften
              Mana har det offentligt kommit fram att det funnits olika uppfattningar.
              I grunden är det bra. Frågan är väl hur man hamnar i en sådan
              där referensgrupp och möjligtvis hur man borde åka ur en sådan
              grupp. Enligt Sydsvenska Dagbladet har under fjolåret fyra av
              de sju ledamöterna anmält jäv då stödet till olika tidskrifter
              har behandlats.
            </seg>
            <seg xml:id="i-efebdbe063205e20-0">
              Fru talman! Inte bara tidskriftsstödet bereds på detta sätt utan
              så även litteraturstödet. Det finns anledning att, inspirerad
              av Siv Holmas interpellation, ställa sig frågan om vilka politiska
              och ideologiska riktningar som styr sida vid sida med den egna
              uppfattningen om smak, språk och form. Den som ser vilka tidskrifter
              och vilken litteratur som får ta emot skattebetalarnas pengar
              förmedlade via Kulturrådet kan möjligen göra en reflexion om politisering
              och snedvridning men inte till vänsterns och de socialistiska
              idéernas nackdel.
            </seg>
            <seg xml:id="i-10fe8f6cb47ace1a-0">
              Fru talman! Den diskussion som nu förs är välkommen därför att
              den fäster uppmärksamhet på de inslag av godtycklighet och personligt
              tyckande som finns. Därmed finns det kanske större behov av insyn,
              bredd och mångfald i de organ som bereder dessa stödärenden. Det
              andra är själva intresset för tidskriften Mana, som författaren
              Dilsa Demirbag-Sten genom sin kritik skapat. Det är hon som för
              oss som inte dagligen följer denna publikation påmint om sådana
              landvinningar i svensk publicistisk tradition som nr 2 år 2005
              och jag citerar, för det här är räligt Folk(e)partiets bleke husnigger
              om en fp-politiker eller som Mana nr 5/6 2003: Hata Israel.
            </seg>
            <seg xml:id="i-02179e9f68e68dbd-0">
              Fru talman! För egen del skulle jag helst vilja mana till försiktighet.
            </seg>
          </u>
          <note type="speaker" xml:id="i-ff81fa84fa41ebc3-0">
            Anf. 80 Kulturminister LENA ADELSOHN LILJEROTH (m):
          </note>
          <u who="unknown" xml:id="i-306d46844900ca06-30">
            <seg xml:id="i-ca1095f89d560c31-0">
              Fru talman! Vi kan alltid föra ett antal olika debatter. Siv
              Holmas frågeställning i interpellationen gällde vilka åtgärder
              ministern avser att vidta så att en politisering av Kulturrådets
              bidragsgivning förhindras. Därefter gav sig Siv Holma in i en
              diskussion om kulturmålen och Kulturutredningens kommande slutsatser.
              Vi kanske kan komma in på det också, men jag tycker ändå att vi
              till att börja med ska hålla oss till saken och den fråga det
              gäller.
            </seg>
            <seg xml:id="i-b9d5cdf4fd997ccb-0">
              Jag tycker också att stödet till kulturtidskrifter är en viktig
              fråga. De här tidskrifterna har ofta journalister som får möjlighet
              att lägga längre tid och också, kan man väl säga, mer möda vid
              att utforma sina artiklar och essäer, vilket behövs i ett samhälle
              där nyhetsflödet är så snabbt som det är.
            </seg>
            <seg xml:id="i-e8a90706aaf42ae4-0">
              Vi har kunnat konstatera att stödet till kulturtidskrifterna
              har ökat under senare tid. Nu finns det 23 ½ miljon kronor. Att
              det har kunnat öka beror på att vi har minskat detaljstyrningen
              för Statens kulturråd så att de själva friare kan avgöra vilka
              som ska få stöd. Därmed har också nättidskrifter kunnat få stöd.
            </seg>
            <seg xml:id="i-e840511d2ed379a4-0">
              Hans Wallmark har redan redogjort för hur många nya som har kommit
              i fråga som inte tidigare har fått stöd och vilka som har fått
              höjt stöd. Det behöver jag inte upprepa.
            </seg>
            <seg xml:id="i-09f7f0c00b0e252f-0">
              Vi kan titta lite på rollfördelningen och vem som gör vad. Riksdagen
              beslutar om de kulturpolitiska målen vi kan återkomma till dem.
              Regeringen beslutar om mål och riktlinjer för Kulturrådet och
              utser styrelse. Kulturrådet utser referensgrupper och arbetsgrupper
              för att bereda de många ärenden som Kulturrådet varje sammanträde
              har att ta ställning till.
            </seg>
            <seg xml:id="i-1ca5924d402bf108-0">
              Som minister varken ska eller bör jag lägga mig i de enskilda
              besluten.
            </seg>
            <seg xml:id="i-f4adaee1f7cec47d-0">
              Vill vi ha en politiseringsdebatt? Hans Wallmark var också inne
              på det. Nej, jag tror inte det. I det specifika fallet med tidskriften
              Mana är de uppgifter som har figurerat i debatten som har gällt
              rasism och antisemitism i så fall inte heller en fråga för Kulturrådets
              styrelse eller ens dess referensgrupp. Det är en fråga för rikskanslern.
            </seg>
            <seg xml:id="i-bb8261e10cc564f8-0">
              Eftersom Siv Holma i någon mening misstänker att det har kommit
              nya riktlinjer och att den nya regeringen avser att sätta avtryck
              vill jag påpeka igen att den här diskussionen uppstod i den referensgrupp
              som tillsattes av den förra styrelsen. Det här är ingenting som
              har initierats av den nya styrelsen. Det är viktigt att komma
              ihåg.
            </seg>
            <seg xml:id="i-5c19f1620d8c0128-0">
              Det är inte märkligt att det förekommer resonemang i referensgrupperna.
              Det är ju därför de sitter där. De har olika infallsvinklar, olika
              erfarenheter och olika kunskaper. Så måste det också vara.
            </seg>
            <seg xml:id="i-ef69e780b3efe6f0-0">
              Att diskussionen den här gången kom att gälla tidskriften Mana
              och fick sådana enorma proportioner kan man naturligtvis fundera
              över, men särskilt konstigt är det inte. Jag välkomnar snarare
              att det blir en debatt. Många tycker kanske att det har varit
              väldigt tyst på kulturområdet.
            </seg>
            <seg xml:id="i-c0ba454ce0d6c9eb-0">
              Flera av kulturmålen, som Siv Holma lyfter fram, har vi redan
              i våra grundlagar. Det gäller yttrandefrihet och tryckfrihet.
              Det är inte något som kommer att ifrågasättas av en kommande utredning.
            </seg>
          </u>
          <note type="speaker" xml:id="i-d4c6efae484fdbb7-0">
            Anf. 81 SIV HOLMA (v):
          </note>
          <u who="siv_holma_594ed7" xml:id="i-b55c833cc28ab13b-1">
            <seg xml:id="i-335fa8a5f696919d-0">
              Fru talman! Kulturministern undrar varför jag tar upp frågor
              kring kulturmålen. Kulturmålen är av principiell vikt för det
              som bidragsgivningen följer, även om man har brutit ned det i
              mindre delmål. Jag tog upp det därför att jag funderade över vad
              som kommer att ske med kulturmålen eftersom kulturministern uttryckte
              sig som hon gjorde i juni. Av det skälet finns de med. De har
              betydelse för vad som kommer att hända i framtiden.
            </seg>
            <seg xml:id="i-123ebca749b0f7c7-0">
              Jag tänkte ta upp frågan om att nättidskrifterna växer till antal
              och kvalitet. Föreningen för Sveriges nättidskrifter har i dag
              drygt 40 medlemmar. De pengar som avsätts för stöd till kulturtidskrifter
              räcker inte till för papperstidskrifterna. Då är det inte vettigt
              att klämma in även nättidskrifterna under denna post.
            </seg>
            <seg xml:id="i-b4c4bb3832d2d96a-0">
              I höstas skrev Vänsterpartiet i sin budgetmotion om anslaget
              till kulturtidskrifter att samtidigt som anslaget enligt regeringens
              förslag alltså krymper har regeringen utlovat ett stöd till nättidskrifter,
              ett stöd som Vänsterpartiet i flera år har efterfrågat. Vi menar
              att eftersom det tidskriftsstöd som finns är underdimensionerat
              redan i dag och har svårt att rymma nya intressanta papperstidskrifter
              är det omöjligt att också rymma nättidskrifterna inom samma ramar.
              Det var därför som vi ville ge 3 miljoner mer än regeringen för
              kulturtidskrifterna och deras distribution.
            </seg>
            <seg xml:id="i-498227d735100052-0">
              Jag vill passa på att fråga kulturministern: På vilket praktiskt
              och konkret sätt prioriterar och värnar alliansregeringen yttrandefriheten
              på tidskriftsområdet? Kommer regeringen att öka de ekonomiska
              resurserna för detta viktiga kulturpolitiska område?
            </seg>
            <seg xml:id="i-49f69acd5d942ae5-0">
              Fru talman! Jag har följt debatten i medierna. Jag får väl erkänna
              att det var debatten som gjorde mig extra intresserad av Mana,
              och jag lånade några exemplar. Det var en intressant läsning och
              det är lätt att konstatera att tidskriften fyller ett tomrum i
              den likriktade debatt som i dag finns i de etablerade tidningarna.
            </seg>
            <seg xml:id="i-a068edbd40d89dd7-0">
              Fru talman! I DN säger Mats Svegfors att det ska märkas att de
              borgerliga styr. Liknande ordalydelser tror jag att även kulturministern
              har använt. Vad står det för? Står det för en uppfattning att
              kultursektorn är för mycket vänster? Kan kulturministern mer konkret
              redogöra för på vilket sätt det kommer att märkas att det är de
              borgerliga som styr på framför allt det område som dagens interpellationsdebatt
              handlar om, det vill säga kopplingen mellan det politiska innehållet
              i tidskrifterna och bidragsgivningen?
            </seg>
          </u>
          <note type="speaker" xml:id="i-abd4bc43d48a54fa-0">
            Anf. 82 HANS WALLMARK (m):
          </note>
          <u who="hans_wallmark_d27c95" xml:id="i-251424bea77d55a7-1">
            <seg xml:id="i-4a0550d2fe892616-0">
              Fru talman! Jag gör några reflexioner. Jag tycker att det är
              begåvat av vår regering och kulturministern att tillsätta den
              här utredningen under Eva Swarz ledning för att undersöka de kulturpolitiska
              målen. Jag tycker att mål som har över 30 år på nacken finns det
              all anledning att revidera och fundera över. Ett råd och tips
              i all välmening till kulturministern kan vara att de filmpolitiska
              målen är 40 år gamla. Man kanske skulle kunna vända något på dem
              också.
            </seg>
            <seg xml:id="i-09abb23e9c04af48-0">
              Siv Holma retirerar nästan helt från de grundläggande frågorna
              i sin interpellation, nämligen hur stödet fördelas. Jag tycker
              att det som kulturministern pekar på är viktigt. Det här är ju
              inte något nytt. Det är ett beredningssätt som har funnits under
              lång tid.
            </seg>
            <seg xml:id="i-ee4f516e20cc4b03-0">
              Vad som har skett den senaste tiden är att det har kommit artiklar
              som säger: Tidskrift rasar mot Kulturrådet. Det är inte att Mana
              har ifrågasatts. Bo Axelsson till exempel, chefredaktör för tidningen
              Boken, säger att det är ett kotteri och att man delar ut pengar
              till sig själv, och så kritiserar man beredningsorganen. En annan
              kritiker är Kjell Genberg som har drivit deckarmagasinet Dast
              i 40 år och som nu lägger ned papperstidningen för att man har
              fått halverat stöd.
            </seg>
            <seg xml:id="i-19f2850608da1f13-0">
              I Sydsvenska Dagbladet lyfter man fram att ca 18 procent av de
              16 miljoner som delas ut drygt 2,8 miljoner går till fem tidningar.
              De övriga 100 tidningarna får dela på resten.
            </seg>
            <seg xml:id="i-7148566b1b50616d-0">
              Borde inte Siv Holma reflektera något kring urgallringsförfarandet?
              Jag tycker att det finns all anledning att föra en intressant
              diskussion om hur man gallrar ut tidningarna.
            </seg>
            <seg xml:id="i-06a4ce7029deddd4-0">
              Poesitidskriften Post Scriptum har valt att lägga ned eftersom
              man protesterar mot hur Kulturrådets beredningsgrupp har fördelat
              pengarna.
            </seg>
            <seg xml:id="i-e325a93062335a10-0">
              Siv Holma säger att det finns intressanta papperstidskrifter.
              Räknar hon Mana dit? I så fall exakt vilken rubrik eller vilket
              tema tycker hon var extra intressant? Hata Israel?
            </seg>
          </u>
          <note type="speaker" xml:id="i-48ad9254ec7c06c4-0">
            Anf. 83 Kulturminister LENA ADELSOHN LILJEROTH (m):
          </note>
          <u who="unknown" xml:id="i-306d46844900ca06-31">
            <seg xml:id="i-4ca905f803d17181-0">
              Fru talman! Det som är intressant med kulturdebatter är att de
              gärna spänner över så många fält.
            </seg>
            <seg xml:id="i-611dd3ca264108c4-0">
              De sju kulturmålen som vi har levt med i 30 år är väl ändå tämligen
              okända för många. Det är knappast ens något som man har i eldskrift
              på institutionerna när man sätter upp verksamhetsplaner eller
              funderar på vad man ska satsa på framöver. Att Kulturutredningen
              har som uppdrag att också se över de kulturpolitiska målen för
              att se om de rimmar med vår tid är inte särskilt märkligt. Det
              har hänt väldigt mycket under 30 år. Den diskussionen har vi haft
              ett par gånger här. Vi kan nämna globaliseringen, murens fall
              och att nästan var femte svensk i dag har rötter i andra länder.
              Vi kan tala om vårt medlemskap i EU. Vi kan tala om urbaniseringen.
              Sverige ser inte likadant ut, och vi vill ha levande kulturmål.
              Det är inget konstigt i detta.
            </seg>
            <seg xml:id="i-b8d1bdbc005f16a1-0">
              Vilka ska få stöd och vilka ska inte få stöd? Det är aldrig någon
              självklarhet att man ska kunna få statligt stöd. Ibland kan det
              låta så. Inte ens om man har en publikation av kvalitet, som vi
              talar om, är det en självklarhet. Det räcker inte. Men det är
              klart att det med Siv Holmas och Vänsterpartiets sätt att resonera
              alltid finns mer pengar. Man vill gärna lägga beslag på betydligt
              mer av människors löner för att dela ut till det man tycker är
              rätt och riktigt själv.
            </seg>
            <seg xml:id="i-d0dd1b5c9b2ef4fd-0">
              Det var också fråga om det uttalande som Mats Svegfors hade gjort
              om att det ska märkas att det är en ny regering, att det är en
              alliansregering som styr. Men det är väl fullkomligt självklart!
              Vi har ett antal mål, ambitioner och prioriteringar för kulturpolitiken.
              Självklart måste det också märkas när Kulturrådet ska fördela
              stöd.
            </seg>
            <seg xml:id="i-601ad6025ea0226b-0">
              Det handlar bland annat om barns och ungas rätt till kultur.
              Det handlar om att vi ska värna kulturarvet. Det handlar om kulturskapares
              villkor. Däri ligger också utbyggnaden av allianserna. Kulturrådet
              har haft en viktig uppgift att se hur man kan bygga upp en musikallians.
              Det har också naturligtvis att göra med upphovsrättsfrågor och
              internationalisering. Inte är det konstigt att den nya styrelsen
              uppfattar att det har kommit en ny regering.
            </seg>
          </u>
          <note type="speaker" xml:id="i-7d7171ef333109e1-0">
            Anf. 84 SIV HOLMA (v):
          </note>
          <u who="siv_holma_594ed7" xml:id="i-b55c833cc28ab13b-2">
            <seg xml:id="i-d6ea4579880812de-0">
              Fru talman! Jag hade inte för avsikt att ta debatten om Manas
              innehåll och kommer inte heller att göra det. Jag skulle vilja
              rekommendera Hans Wallmark att ta del av den analys som Arne Ruth
              har gjort av materialet.
            </seg>
            <seg xml:id="i-efe8612e84a5e48c-0">
              Det är viktigt att det finns en bredd när det gäller åsikter,
              oavsett om min politiska uppfattning råkar vara åt det ena eller
              andra hållet. Det är oerhört viktigt. Det är därför jag har fokuserat
              på de kulturpolitiska målen, för det läser jag in i dem.
            </seg>
            <seg xml:id="i-59a19833f1347197-0">
              Vad jag har förstått av kulturministern är problemet inte att
              kulturmålen har blivit uppfyllda. Problemet är att de inte är
              korrekt formulerade. Efter dessa 30 år som de har funnits ska
              de omformuleras. Jag kan bara säga att för mig är demokratin,
              yttrandefriheten och de mänskliga rättigheterna universala och
              blir inte någonsin föråldrade.
            </seg>
            <seg xml:id="i-805563e1257e498b-0">
              De ambitioner som kulturministern har på området tidskrifter
              innebär att det inte kommer att bli ökade ekonomiska resurser.
              Framtiden får utvisa hur det kommer att bli. Man kan säga att
              det är ett viktigt område, men när man har sagt det ska det också
              följa någon form av handling.
            </seg>
          </u>
          <note type="speaker" xml:id="i-2edfa35261412332-0">
            Anf. 85 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-b33ea534e7f38a48-3">
            <seg xml:id="i-aad1ba4be1833bf7-0">
              Fru talman! Nej, Siv Holma, jag varken kan eller ska ge mig in
              i enskilda tidskrifters innehåll, så vi kommer inte att diskutera
              vare sig rubriker eller något annat i tidskriften Mana här. De
              får försvara sig själva i olika debatter, och det gör de också.
            </seg>
            <seg xml:id="i-8d7685bd48560a6c-0">
              När det gäller de kulturpolitiska målen och universella rättigheter
              kan man absolut tycka så. Visst är yttrandefriheten, tryckfriheten
              och allas rätt till kultur någonting som vi alla håller högt och
              som är självklart. Men jag skulle gärna se att dessa kulturmål
              var vassare, att de faktiskt betydde någonting mer och gav avtryck
              och inte bara var någonting som alla kan instämma in i och som
              kanske egentligen därmed inte heller betyder så mycket.
            </seg>
            <seg xml:id="i-d317386b7e15ac6c-0">
              Det kommer alltid att finnas de som tycker att demokratin, yttrandefriheten
              och tryckfriheten inte är tillräckligt tillgodosedda. Men låt
              oss se vad utredningen kommer fram till. Vi har över huvud taget
              inte talat om resurser, ökade eller minskade. Det är en process
              som ligger framför oss. Men med Kulturrådets nya riktlinjer och
              minskade detaljkrav har man kunnat öka stödet till tidskrifterna.
            </seg>
            <seg xml:id="i-9b642506df99ffc0-0">
              Alltmer av debatten förs på nätet. Tidigare har man inte kunnat
              ge stöd till kulturtidskrifter på nätet, därför att regleringarna
              och riktlinjerna inte har varit utformade så. Nu kan man göra
              det. Det är någonting som jag vet att Siv Holma och hennes parti
              har talat för. Egentligen skulle jag vilja att man gav både regeringen
              och Kulturrådet en stor applåd för att man verkar i denna riktning.
            </seg>
            <seg xml:id="i-ce2f43e5399dd54f-0">
              Debatten kommer alldeles säkert att fortsätta, även om just den
              här inte har handlat så mycket om kulturtidskrifterna som om de
              kulturpolitiska målen. Dem kommer vi också att återkomma till.
            </seg>
          </u>
          <note xml:id="i-0bd4e91d4959248c-8">
            Överläggningen var härmed avslutad.
          </note>
          <note xml:id="i-1399e5c23081b8b7-0">
            15 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-ee24135ad86b8066-0">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="unknown" prev="cont" xml:id="i-1c5e6872a7dbdee7-3">
            <seg xml:id="i-469bae356d87f69e-0">
              KOM(2007)724
            </seg>
          </u>
          <note xml:id="i-a970b31a89904694-0">
            KOM(2007)800, KOM(2007)802
          </note>
          <note xml:id="i-5f1adc9662a4d2b1-0">
            KOM(2007)709
          </note>
          <note xml:id="i-e1586692433e8655-0">
            16 § Anmälan om interpellationer
          </note>
          <note xml:id="i-3de5ae77fb7de1c2-0">
            Anmäldes att följande interpellationer framställts
          </note>
          <note xml:id="i-c59e08351dd43882-0">
            den 25 januari
          </note>
          <note xml:id="i-1e3a4dc71ebe2d56-0">
            Tobias Krantz
          </note>
          <note xml:id="i-fab86b925c4f7aa8-0">
            Patrik Björck
          </note>
          <note xml:id="i-fab86b925c4f7aa8-1">
            Patrik Björck
          </note>
          <note xml:id="i-fab86b925c4f7aa8-2">
            Patrik Björck
          </note>
          <note xml:id="i-ed756139b7406ec4-0">
            den 28 januari
          </note>
          <note xml:id="i-6fd584c24fdcf657-0">
            Carina Moberg
          </note>
          <note xml:id="i-555edd7e37b9c0a9-0">
            Interpellation 2007/08:338 redovisas i bilaga som fogats till
            riksdagens snabbprotokoll tisdagen den 29 januari.
          </note>
          <note xml:id="i-040e79aece83f34b-0">
            Interpellationerna 2007/08:339342 redovisas i bilaga som fogats
            till riksdagens snabbprotokoll tisdagen den 12 februari.
          </note>
          <note xml:id="i-e12d4308ce77b126-0">
            17 § Anmälan om frågor för skriftliga svar
          </note>
          <note xml:id="i-87a858d96ed29cf5-0">
            Anmäldes att följande frågor för skriftliga svar framställts
          </note>
          <note xml:id="i-c59e08351dd43882-1">
            den 25 januari
          </note>
          <note xml:id="i-806aef41433ee460-0">
            Lars Johansson
          </note>
          <note xml:id="i-3c9c7e9f6d340db2-0">
            Finn Bengtsson
          </note>
          <note xml:id="i-39f9a0ee6cfb45eb-0">
            Karin Svensson Smith
          </note>
          <note xml:id="i-acb640b860e5b2f9-0">
            Marie Nordén
          </note>
          <note xml:id="i-ff725018e80438e0-0">
            Birgitta Eriksson
          </note>
          <note xml:id="i-89a952be6f7be865-0">
            Gunnar Sandberg
          </note>
          <note xml:id="i-89a952be6f7be865-1">
            Gunnar Sandberg
          </note>
          <note xml:id="i-033e6c12e61af62e-0">
            Hans Linde
          </note>
          <note xml:id="i-d87a3b5da25a5d70-0">
            Lars Mejern Larsson
          </note>
          <note xml:id="i-71ed13d859303204-0">
            Mats Gerdau
          </note>
          <note xml:id="i-d87a3b5da25a5d70-1">
            Lars Mejern Larsson
          </note>
          <note xml:id="i-a6c07a982302e6ab-0">
            den 29 januari
          </note>
          <note xml:id="i-29244005d34ee011-0">
            Eliza Roszkowska Öberg
          </note>
          <note xml:id="i-65708ce9b045cb6c-0">
            Frågorna 2007/08:657667 redovisas i bilaga som fogats till riksdagens
            snabbprotokoll tisdagen den 29 januari.
          </note>
          <note xml:id="i-bd98be0bb45ff0bc-0">
            Fråga 2007/08:668 redovisas i bilaga som fogats till riksdagens
            snabbprotokoll tisdagen den 12 februari.
          </note>
          <note xml:id="i-5f33ec1acd9b0335-0">
            18 § Anmälan om skriftliga svar på frågor
          </note>
          <note xml:id="i-b77396d39dd7d6dc-0">
            Anmäldes att skriftliga svar på följande frågor inkommit
          </note>
          <note xml:id="i-a6c07a982302e6ab-1">
            den 29 januari
          </note>
          <note xml:id="i-6a18430eeb265751-0">
            Fredrik Schulte
          </note>
          <note xml:id="i-4b0823441d717900-0">
            Johan Löfstrand
          </note>
          <note xml:id="i-d5f344c023e09a72-0">
            Britta Rådström
          </note>
          <note xml:id="i-2dfb7d60540b485e-0">
            Svaren redovisas i bilaga som fogats till riksdagens snabbprotokoll
            tisdagen den 12 februari.
          </note>
          <note xml:id="i-e1cf77e81bf3dee6-0">
            19 § Kammaren åtskildes kl. 19.56.
          </note>
          <note xml:id="i-4e8cb7af9e838b8b-0">
            Förhandlingarna leddes
          </note>
          <note xml:id="i-cdc4d79973f9cf06-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
