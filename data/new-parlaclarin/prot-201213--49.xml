<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--49</head>
          <docDate when="2012-12-20">2012-12-20</docDate>
        </div>
      </front>
      <body>
        <div>
          <note xml:id="i-4846c5c07a762013-0">
            ﻿
          </note>
          <note xml:id="i-a555a23eceb3e468-0">
            Riksdagens protokoll
          </note>
          <note xml:id="i-7d9a18efe2c1500f-0">
            2012/13:49
          </note>
          <note type="date" xml:id="i-1cc4bfe25657db12-0">
            Torsdagen den 20 december
          </note>
          <note xml:id="i-cc71aaafc0eaa8a7-0">
            Kl. 12:00 - 13:29
          </note>
          <note xml:id="i-7d5b35b1f2dadec5-0">
            1 § Justering av protokoll
          </note>
          <note xml:id="i-f06912c5f588a897-0">
            Justerades protokollet för den 14 december.
          </note>
          <note xml:id="i-22932d2ea8add3f2-0">
            2 § Anmälan om återtaganden av plats i riksdagen
          </note>
          <note xml:id="i-64053b4ecc5f0067-0">
            Förste vice talmannen meddelade
          </note>
          <note xml:id="i-67e5ac69f3509140-0">
            att Marta Obminska (M) skulle återta sin plats i riksdagen från
            och med den 1 januari 2013, varigenom uppdraget som ersättare
            skulle upphöra för Gunnar Hedberg (M),
          </note>
          <note xml:id="i-419c96eb13fb3bf5-0">
            att Karin Granbom Ellison (FP) skulle återta sin plats i riksdagen
            från och med den 1 januari 2013, varigenom uppdraget som ersättare
            skulle upphöra för Mathias Sundin (FP),
          </note>
          <note xml:id="i-4beb548649d34024-0">
            att Gustav Fridolin (MP) skulle återta sin plats i riksdagen
            från och med den 1 januari 2013, varigenom uppdraget som ersättare
            skulle upphöra för Lotta Hedström (MP),
          </note>
          <note xml:id="i-cbcf3fb509927b8b-0">
            att Teres Lindberg (S) skulle återta sin plats i riksdagen från
            och med den 1 januari 2013, varigenom uppdraget som ersättare
            skulle upphöra för Sven Britton (S),
          </note>
          <note xml:id="i-0779198dd6d95413-0">
            att Lars Hjälmered (M) skulle återta sin plats i riksdagen från
            och med den 1 januari 2013, varigenom uppdraget som ersättare
            skulle upphöra för Pontus Haag (M) och
          </note>
          <note xml:id="i-43671cd4a03fde7c-0">
            att Mats Odell (KD) skulle återta sin plats i riksdagen från
            och med den 2 januari 2013, varigenom uppdraget som ersättare
            skulle upphöra för Maria Fälth (KD).
          </note>
          <note xml:id="i-aa1daf2d97976cf0-0">
            3 § Fortsatt ledighet
          </note>
          <note xml:id="i-c0c8fa0c28c4145c-0">
            Förste vice talmannen meddelade att Mikael Sandström (M) ansökt
            om fortsatt ledighet under tiden den 1 januari30 juni 2013.
          </note>
          <note xml:id="i-c9f9cf53eb4e58b8-0">
            Kammaren biföll denna ansökan.
          </note>
          <note xml:id="i-75b464dc556be682-0">
            Förste vice talmannen anmälde att Sedat Dogru (M) skulle tjänstgöra
            som ersättare för Mikael Sandström.
          </note>
          <note xml:id="i-64d348d07b37c8f6-0">
            Förste vice talmannen meddelade att Walburga Habsburg Douglas
            (M) ansökt om fortsatt ledighet under tiden den 1 januari31 januari
            2013.
          </note>
          <note xml:id="i-c9f9cf53eb4e58b8-1">
            Kammaren biföll denna ansökan.
          </note>
          <note xml:id="i-235709242cbba6f3-0">
            Förste vice talmannen anmälde att Nils Brown (M) skulle fortsätta
            att tjänstgöra som ersättare för Walburga Habsburg Douglas.
          </note>
          <note xml:id="i-a76d8d31e2c518b4-0">
            4 § Ledighet
          </note>
          <note xml:id="i-92e8f68b64d1cd66-0">
            Förste vice talmannen meddelade att Eliza Roszkowska Öberg (M)
            ansökt om ledighet under tiden den 1 mars31 maj 2013.
          </note>
          <note xml:id="i-c9f9cf53eb4e58b8-2">
            Kammaren biföll denna ansökan.
          </note>
          <note xml:id="i-8569604931e13677-0">
            Förste vice talmannen anmälde att Anna Rheyneuclaudes Kihlman
            (M) skulle tjänstgöra som ersättare för Eliza Roszkowska Öberg.
          </note>
          <note xml:id="i-4e680c490f550c9e-0">
            Förste vice talmannen meddelade att Julia Kronlid (SD) ansökt
            om ledighet under tiden den 11 mars24 september 2013.
          </note>
          <note xml:id="i-c9f9cf53eb4e58b8-3">
            Kammaren biföll denna ansökan.
          </note>
          <note xml:id="i-283a6bed3e39e3b5-0">
            Förste vice talmannen anmälde att Anna Hagwall (SD) skulle tjänstgöra
            som ersättare för Julia Kronlid.
          </note>
          <note xml:id="i-65bdb0c15536f464-0">
            5 § Avsägelse
          </note>
          <note xml:id="i-dc7737f4f4da42fc-0">
            Förste vice talmannen meddelade att Erik Almqvist (SD) avsagt
            sig uppdraget som suppleant i arbetsmarknadsutskottet.
          </note>
          <note xml:id="i-8e460ccf3789e136-0">
            Kammaren biföll denna avsägelse.
          </note>
          <note xml:id="i-c51a0e012dfb9e8a-0">
            6 § Anmälan om kompletteringsval till EU-nämnden
          </note>
          <note xml:id="i-379d65ff2b2b69c0-0">
            Förste vice talmannen meddelade att Sverigedemokraternas riksdagsgrupp
            på grund av uppkommen vakans anmält David Lång som suppleant i
            EU-nämnden och att Moderata samlingspartiets riksdagsgrupp anmält
            Nils Brown som suppleant i EU-nämnden under Walburga Habsburg
            Douglas fortsatta ledighet.
          </note>
          <note xml:id="i-755e6913507e7bc8-0">
            Förste vice talmannen förklarade vald till
          </note>
          <note xml:id="i-dd27a6237bac862b-0">
            suppleant i EU-nämnden
          </note>
          <note xml:id="i-9c158769c5bba043-0">
            Förste vice talmannen förklarade vald under tiden den 1 januari31
            januari 2013 till
          </note>
          <note xml:id="i-dd27a6237bac862b-1">
            suppleant i EU-nämnden
          </note>
          <note xml:id="i-574d8d63747697b5-0">
            7 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-e335c4db0ee1fe94-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-99eeef14a7ca0102-0">
            KOM(2012) 750
          </note>
          <note xml:id="i-2d04ef9eaaeb3560-0">
            KOM(2012) 614, KOM(2012) 615
          </note>
          <note xml:id="i-1e38b0b0e3e8dd71-0">
            8 § Hänvisning av ärenden till utskott
          </note>
          <note xml:id="i-eb2f42141c3a5b34-0">
            Föredrogs och hänvisades
          </note>
          <note xml:id="i-5db8df92284994b0-0">
            den 13 februari 2013
          </note>
          <note xml:id="i-4099c607552c2478-0">
            9 § Svar på interpellation 2012/13:170 om utnyttjande av arbetskraftsinvandrare
          </note>
          <note type="speaker" xml:id="i-679ffdf66f4daca1-0">
            Anf. 1 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-fef9d133a14255ba-0">
            <seg xml:id="i-85686d07ab91f036-0">
              Fru talman! Josefin Brink har frågat mig om jag avser att vidta
              åtgärder för att förhindra exploatering av arbetskraftsinvandrare
              i Sverige. I sin interpellation anger Josefin Brink att restaurangchefer
              i Sverige har sålt arbetstillstånd till utländska medborgare.
            </seg>
            <seg xml:id="i-b1ab89ad66664c45-0">
              Inledningsvis vill jag betona att det är Migrationsverket som
              fattar beslut om arbetstillstånd, inte arbetsgivaren. Det är därför
              felaktigt att tala om handel med arbetstillstånd när det i själva
              verket handlar om att en arbetsgivare har tagit betalt för att
              anställa någon. Sedan är det naturligtvis oacceptabelt att arbetsgivare
              gör på det här sättet. Enligt de uppgifter som jag har fått har
              detta anmälts till de rättsvårdande myndigheterna, och det är
              upp till dem att bedöma om det har begåtts något brott.
            </seg>
            <seg xml:id="i-0a1824f9a6624515-0">
              Regeringen har tillsammans med Miljöpartiet genomfört en reform
              som ger goda förutsättningar att tillgodose den svenska arbetsmarknadens
              behov av arbetskraft. Om Sverige ska stå sig väl i den internationella
              konkurrensen om arbetskraft behöver vi ett regelverk som gör det
              attraktivt att välja just Sverige. Reglerna för arbetskraftsinvandring
              skapar ett effektivt och flexibelt system för de arbetsgivare
              som är i behov av arbetskraft. Det är samtidigt oerhört viktigt
              att vi förhindrar missbruk av regelverket och utnyttjande av arbetstagare.
            </seg>
            <seg xml:id="i-c074156aa076a155-0">
              Migrationsverket arbetar aktivt med att motverka missbruk av
              reglerna och införde i januari skärpta kontroller i ärenden som
              gäller branscher där det visat sig förekomma missbruk. Kontrollerna
              innebär bland annat att arbetsgivaren ska visa att det finns ekonomiska
              förutsättningar att rekrytera en arbetskraftsinvandrare. Den arbetsgivare
              som tidigare rekryterat arbetskraftsinvandrare ska visa att man
              då har betalat ut löner och tecknat försäkringar.
            </seg>
            <seg xml:id="i-2124c1ffbca81ca9-0">
              I och med att Migrationsverket nu kräver in ytterligare uppgifter
              från arbetsgivare i utsatta branscher finns det också goda förutsättningar
              att upptäcka och utreda misstänkt missbruk och få fram korrekta
              uppgifter som kan läggas till grund för ett beslut. Enligt Migrationsverket
              har de skärpta kraven gett goda resultat.
            </seg>
            <seg xml:id="i-c49162844e4f6af6-0">
              Det har således vidtagits olika åtgärder för att förhindra att
              arbetskraftsinvandrare utnyttjas i Sverige, och regeringen kommer
              att fortsätta arbeta med den här frågan.
            </seg>
          </u>
          <note xml:id="i-ca7678d4d3b975c6-0">
            Då Josefin Brink, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Jonas Sjöstedt i stället fick delta i överläggningen.
          </note>
          <note type="speaker" xml:id="i-391a795ca64ded89-0">
            Anf. 2 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-e99802b7a0902e23-0">
            <seg xml:id="i-260e589a8de46be8-0">
              Fru talman! Jag tackar ministern för svaret.
            </seg>
            <seg xml:id="i-a085bb5d8cdaf903-0">
              Bakgrunden till denna debatt är det uppmärksammade fallet vid
              McDonalds. Enligt uppgifter i massmedier har chefer på företaget
              i praktiken sålt arbetserbjudanden till framför allt pakistanier,
              som alltså har fått betala för att få arbeta vid McDonalds i Sverige.
              Arbetserbjudandet är ju nyckeln till att få tillstånd att arbeta
              och vistas i Sverige.
            </seg>
            <seg xml:id="i-cc7d61b8dc917441-0">
              Enligt uppgifter i massmedier rör det sig om kanske mer än 100
              personer som har blivit en del av denna handel med arbetserbjudanden.
              Personer ska ha betalat så mycket som 150 000 kronor för att få
              arbeta vid McDonalds. De har alltså blivit satta i skuld direkt
              till cheferna och hamnat i ett fullständigt beroendeförhållande
              så långt uppgifterna i medierna. Det är en form av skuldsättning
              och beroende som vi är vana vid att höra talas om från andra länder
              men inte från Sverige när det gäller människor som arbetar.
            </seg>
            <seg xml:id="i-0cad949a11b2b0c5-0">
              Man skulle kunna hoppas att det här är ett enskilt fall, men
              väldigt mycket tyder på att det inte är så. Det här är toppen
              på ett isberg. Det är så här det ser ut i delar av restaurangbranschen
              och också i andra branscher i dagens Sverige. Det är ett systematiskt
              missbruk av arbetskraftsinvandrare som är i beroendeställning
              på arbetsmarknaden.
            </seg>
            <seg xml:id="i-35771393ab761dce-0">
              Hotell- och Restaurangfacket i Helsingfors har besökt en rad
              arbetsplatser. På nästan varje arbetsplats som man har besökt
              med arbetskraftsinvandrare har man upptäckt allvarliga missförhållanden.
              Det är för låga löner. Det är semesterersättningar som aldrig
              betalas ut. Det är arbetstider som vida överstiger de som ska
              gälla enligt svenska kollektivavtal. Det är personer som är inhysta
              hos sin arbetsgivare, ofta under väldigt enkla förhållanden men
              till väldigt höga hyror. Det är de som har fått sina pass sina
              pass beslagtagna av arbetsgivaren. Det här är, ursäkta uttrycket,
              en sorts slavhandel. Det är människor som är fullständigt beroende
              av det här systemet.
            </seg>
            <seg xml:id="i-5a3c587459fc32f3-0">
              En del sätter det här i system. Ett kafé med fyra anställda har
              erbjudit arbete till tolv personer, många fler än vad man har
              behov av. Det tyder på att det handlar om en organiserad handel
              när det gäller människors möjligheter att komma till Sverige och
              EU-området för att vistas och arbeta här.
            </seg>
            <seg xml:id="i-d3c6e56d972936e6-0">
              Vem har ansvaret för det här? Ja, självklart är de personer som
              begår de här handlingarna ansvariga. Men det politiska ansvaret
              finns hos Tobias Billström, det finns hos regeringen och det finns
              dess värre också hos Miljöpartiet som har varit med och träffat
              denna överenskommelse. Ni har skapat ett system för arbetskraftsinvandring
              där all makt ligger hos arbetsgivaren och nästan ingen makt hos
              löntagaren. Det är detta system byggt för exploatering som samvetslösa
              arbetsgivare nu utnyttjar så hänsynslöst på svensk arbetsmarknad.
            </seg>
            <seg xml:id="i-817f470776740007-0">
              Det ska påtalas att detta gäller framför allt vissa branscher.
              Andra delar av arbetskraftsinvandringen fungerar väl. När det
              gäller till exempel dataspecialister som kommer till Sverige finns
              det väldigt få tecken på att det förhåller sig så här. Men i många
              branscher handlar det om okvalificerade låglönearbeten, som städare,
              restaurangbiträden och diskare, där det är uppenbart att den enda
              orsaken till att man tar hit någon är att man kan behandla den
              personen sämre och ge en sämre lön. Så ser det system ut som regeringen
              har skapat.
            </seg>
            <seg xml:id="i-662b658a25984b96-0">
              Så här måste det inte vara. Man kan ge bindande erbjudanden som
              följs upp, som att människor får den lön som de har utlovats.
              Det är fullt möjligt att göra. Skattemyndigheten bör följa upp
              i varje enskilt fall att skatt betalas. Man kan skydda de som
              klagar över att ha behandlats orättvist så att de inte utvisas
              ur landet. Man kan ge mer kännbara sanktioner till företagen.
              Och man ska naturligtvis inte ge tillstånd om det finns gott om
              arbetssökande i Sverige.
            </seg>
            <seg xml:id="i-bdd71631b108e3a2-0">
              Allt det här kan vi göra om vi värnar en sjyst arbetsmarknad.
              Dess värre verkar regeringen inte vara beredd att göra något av
              detta.
            </seg>
          </u>
          <note type="speaker" xml:id="i-26fca749f30ac6c8-0">
            Anf. 3 JOHAN HEDIN (C):
          </note>
          <u who="roza_guclu_hedin_a13aa9" xml:id="i-3cea1fa51d1a9d85-0">
            <seg xml:id="i-85cb2516751246a8-0">
              Fru talman! Jag gillar inte alls att ge Aftonbladets ledarsida
              rätt, men på en punkt måste jag faktiskt göra det. Man hävdar
              att det har skett en förskjutning av diskursen i samhället, att
              vi pratar mer om invandring som ett problem per definition medan
              det i själva verket är fråga om en massa andra problem. Till exempel
              talar man om utanförskapet som ett integrationsproblem när det
              i själva verket är ett arbetsmarknadsproblem, och det finns flera
              sådana exempel.
            </seg>
            <seg xml:id="i-71d59bd3c63dcfd4-0">
              I dag interpelleras migrationsministern i en fråga om kriminalitet.
              Det bör rimligtvis vara justitieministern som ska hantera den
              frågan. Det är kriminalitet oavsett om det drabbar en invandrad
              eller en svenskfödd.
            </seg>
            <seg xml:id="i-24e0260656af72c8-0">
              Arbetskraftsinvandringsreformen är relativt ny, och alla nya
              system har en inkörningsperiod.
            </seg>
            <seg xml:id="i-f9191965fe03bbc8-0">
              Jag tror att facket har en stor roll att spela här. Jag träffade
              TCO för ett par veckor sedan som berättade att man erbjuder något
              som kallas gästmedlemskap till dem som är i Sverige och arbetar.
              De får betala 200 kronor för ett medlemskap i facket och kan sedan
              koppla på egna försäkringar. Här har facket som sagt en stor roll
              att spela, och jag hoppas att man kommer att axla detta ansvar.
            </seg>
            <seg xml:id="i-4a4925a2cb075ec2-0">
              Migration är fullständigt naturligt. Det har förekommit i alla
              tider. Det är gränserna som är onaturliga. Om två människor kommer
              överens om att göra ett arbete tillsammans ska inte gränserna
              hindra det.
            </seg>
            <seg xml:id="i-a97b14aead660eff-0">
              Arbetskraftsinvandringsreformen är fantastisk. Det är en stor
              rättvisereform och något som kan ge en vitamininjektion till ekonomin
              inte bara i Sverige utan i de länder som folk kommer ifrån och
              till handeln mellan dessa länder.
            </seg>
          </u>
          <note type="speaker" xml:id="i-006a336734270f7d-0">
            Anf. 4 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-fef9d133a14255ba-1">
            <seg xml:id="i-a2b87c97f4afb350-0">
              Fru talman! Den svenska reformen för arbetskraftsinvandring har
              gett tredjelandsmedborgare oavsett utbildningsnivå och yrke möjlighet
              att komma till Sverige för att arbeta med stöd av ett regelverk
              som ställer tydliga krav på deras anställningsvillkor. Det är
              viktigt att understryka. Hade det inte sett ut på det viset i
              lagstiftningen hade vi naturligtvis haft ett problem att diskutera.
            </seg>
            <seg xml:id="i-382ccf1229412457-0">
              Precis som Johan Hedin understryker bör vi titta på varför reformen
              har genomförts. Jo, det är för att vi värnar möjligheten för människor
              att komma till Sverige. Vi vet att det under de kommande åren
              är angeläget för den svenska arbetsmarknaden att få hit människor
              på villkor som är bra och att få hit dem över huvud taget.
            </seg>
            <seg xml:id="i-0c78401c3aa4b9c6-0">
              Att gå tillbaka till den gamla modellen, som ett antal partier
              i oppositionen förespråkar, skulle innebära ett återinförande
              av arbetsmarknadsprövning. Det är slående att dessa partier befinner
              sig på väldigt olika delar av skalan i övrigt, men när det gäller
              arbetsmarknadsprövning kan man alltså hitta både sverigedemokrater,
              socialdemokrater och vänsterpartister i en och samma bunt. Varför
              det är så kan man diskutera, men det är intressant att de alla
              tror på den här föråldrade modellen.
            </seg>
            <seg xml:id="i-180a909db2e194ce-0">
              När vi 2008 återgick till en modell med mer öppen arbetskraftsinvandring
              efter närmare 40 år av ett slutet system där otroligt få människor
              hade möjlighet att komma till Sverige var det, precis som Johan
              Hedin uttryckte det, en frihetsrevolution. Det syftade givetvis
              också till att skapa bra och vettiga villkor.
            </seg>
            <seg xml:id="i-ccfa4f04300884c4-0">
              Jag tycker att vi har lyckats med det och är på väg i rätt riktning.
              Det finns dock fortfarande saker som behöver göras för att vi
              ska komma vidare, vilket är viktigt och angeläget. Det kan handla
              om att ge ännu tydligare instruktioner till Migrationsverket om
              att arbeta med dessa frågor på ett systematiskt och organiserat
              sätt. Det handlar framför allt om att följa upp de uppdrag som
              verket redan har fått för att tillgodose de behov vi har.
            </seg>
            <seg xml:id="i-f4c5ebbfe63687b2-0">
              Vi ska inte tillbaka till den modell som vi hade före 2008 med
              en arbetsmarknadsprövning där staten beslutat och bestämt hur
              många människor som får komma och där fackföreningarna har en
              vetorätt för antalet människor. Det är regeringen motståndare
              till, och vi kommer inte att gå åt det hållet.
            </seg>
          </u>
          <note type="speaker" xml:id="i-1342f9e3152760b9-0">
            Anf. 5 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-e99802b7a0902e23-1">
            <seg xml:id="i-001077975904dc60-0">
              Fru talman! Vänsterpartiet är inte motståndare till arbetskraftsinvandring.
              Vi är motståndare till att man hänsynslöst exploaterar människor
              med dåliga arbetsvillkor. Det är två helt olika saker. Vi menar
              att oavsett var man är född ska man behandlas lika på arbetsmarknaden.
              Så sker inte i dag.
            </seg>
            <seg xml:id="i-42da30fe1934cb87-0">
              Den politik som regeringen öppnat för har aktivt skapat den här
              råa exploateringen av fattiga, utsatta människor. Det är det vi
              vänder oss mot.
            </seg>
            <seg xml:id="i-dc1f5f7c44ce5cb7-0">
              Ministern pekar på att man har skärpt reglerna. I McDonaldsfallet
              har det ingen betydelse över huvud taget. Ministern kan rimligen
              inte påstå att denna form av systematiskt utnyttjade har påverkats
              det minsta av att man skärper reglerna om företagen har en god
              ekonomi. Efter alla sänkningar av restaurangmoms och arbetsgivaravgifter
              kan ministern vara helt lugn med att McDonalds har gott om pengar.
            </seg>
            <seg xml:id="i-d39a98e46fdfbf2f-0">
              Vart leder detta oss? Vilket samhälle leder det oss till? Jo,
              det leder till ett samhälle där det är okej att exploatera människor,
              där det är okej att man jobbar 6070 timmar i ett restaurangkök
              för en lön på 3040 kronor i timmen för att man är rädd, inte vågar
              gå till facket och är beroende och skuldsatt. Det har er politik
              lett till.
            </seg>
            <seg xml:id="i-6af6e0046e25647b-0">
              Det leder till att man ställer löntagare från olika länder mot
              varandra. Det är en farlig situation på svensk arbetsmarknad och
              i svenskt samhälle i dag.
            </seg>
            <seg xml:id="i-bf00067e0a70f02f-0">
              Det leder till att seriösa, bra arbetsgivare som sköter sig,
              betalar skatt, har kollektivavtal och betalar semesterersättning
              råkar ut för en illojal konkurrens från dem som utnyttjar detta
              maximalt.
            </seg>
            <seg xml:id="i-b63b174c4f30a1a6-0">
              Det leder till att människor inte vågar organisera sig fackligt
              och inte vågar säga ifrån.
            </seg>
            <seg xml:id="i-41f5b5ed3010f012-0">
              Detta är dess värre en del av ett mönster där man använder bemanningsföretag
              och visstidsanställningar, tillåter fusk med F-skattsedlar och
              har lönedumpning på stora delar av den svenska arbetsmarknaden:
              bland lastbilschaufförer, inom skogsplantering, i restaurangbransch
              och byggbransch. Man skapar en sorts laglös låglönemarknad som
              pressar lönerna nedåt på svensk arbetsmarknad och som på så vis
              drabbar alla löntagare. Därför är detta så förödande.
            </seg>
            <seg xml:id="i-e55b891309d5254d-0">
              Jag har inget att säga om någon kommer hit och arbetar och har
              sjysta villkor, får kollektivavtal, kan organisera sig fackligt
              och inte behandlas sämre än någon annan. Här är dock själva modellen,
              själva syftet med att utnyttja detta, att dumpa villkoren och
              att utnyttja människor.
            </seg>
            <seg xml:id="i-c2174bc65e9b8a5b-0">
              Jag menar att vi ska vara ett bättre land än så. Vi ska vara
              ett land där den som kommer hit och arbetar känner: Här behandlas
              jag väl. Här fick jag lära mig att man kan organisera sig fackligt.
              Här exploaterar man inte mig.
            </seg>
            <seg xml:id="i-4fb543319c883401-0">
              I dag är det inte så. Det är regeringens ansvar att det har blivit
              så, och det är regeringens ansvar att rätta till det.
            </seg>
            <seg xml:id="i-47fc0c12f45fcfc9-0">
              Varför kan ni inte se till att det erbjudande om arbete som ges
              blir bindande? Det är mycket enkelt. Lönen ska gälla. Det ska
              vara ett golv men inte ett tak.
            </seg>
            <seg xml:id="i-2765a6ce56e34424-0">
              Varför kan ni inte se till att Skatteverket följer upp varje
              fall så det inte begås skattebrott? Det är väl rimligt att se
              till att ingen begår skattebrott i det här landet.
            </seg>
            <seg xml:id="i-0d761ea721ec1b11-0">
              Varför kan ni inte se till att den som slår larm när något olagligt
              gjorts inte utvisas ur landet? Vi kan inte begära att en människa
              som är satt i skuld och som har dålig ekonomi ska slå larm när
              effekten blir att arbetsgivaren klarar sig medan löntagaren utvisas
              ur landet?
            </seg>
            <seg xml:id="i-bf110fbd6d43d2fa-0">
              Varför kan ni inte ha mer kännbara sanktioner mot de arbetsgivare
              som inte sköter sig?
            </seg>
            <seg xml:id="i-9d6efdf61a4e440d-0">
              Varför är det inte rimligt att pröva om det behövs arbetskraft
              på detta område i Sverige? Om det inte gör det är motivet att
              anställa en person rimligen något annat än att man behöver en
              anställd, nämligen att man kan utnyttja denna person mer än andra
              och det är inte ett godtagbart motiv.
            </seg>
          </u>
          <note type="speaker" xml:id="i-e737e734e26119c4-0">
            Anf. 6 JOHAN HEDIN (C):
          </note>
          <u who="roza_guclu_hedin_a13aa9" xml:id="i-3cea1fa51d1a9d85-1">
            <seg xml:id="i-60cbaef2745f8bb5-0">
              Fru talman! Jag fascineras av vissa debattörers förmåga att se
              Sveriges gränser som så givna att man inte blickar utanför dem.
              Dessa människor finns och söker sig till Sverige för att de tror
              att de kan få en bättre framtid här för sig och sin familj. Att
              fatta det beslutet åt dem är orättvist. Man måste få avgöra det
              själv. Självklart ska ingen utnyttjas, och självklart ska tydliga
              villkor gälla. Avtal som har ingåtts ska hållas. Pacta sunt servanda,
              som det heter på ren svenska.
            </seg>
            <seg xml:id="i-f2d3b2bc6b6a0546-0">
              Före 1860 var vi inte fria att resa inom landet. Man hade passtvång
              för inrikes resor. Jag tror att man om 150 år kommer att tycka
              att det var märkligt att vi i dag inte kunde bosätta oss var vi
              ville i världen och söka jobb var vi ville. Människor måste själva
              få fatta beslut som påverkar deras liv. De har alla möjligheter.
              Det är gränserna och vi politiker som stoppar dem.
            </seg>
          </u>
          <note type="speaker" xml:id="i-475f7436da8e6c54-0">
            Anf. 7 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-fef9d133a14255ba-2">
            <seg xml:id="i-80c59856b7c2467e-0">
              Fru talman! Det är naturligtvis viktigt att vi förhindrar att
              regelverket missbrukas och att människor utnyttjas på den svenska
              arbetsmarknaden. Det är jag och Jonas Sjöstedt helt eniga om.
            </seg>
            <seg xml:id="i-64d9645fd5b045b9-0">
              Som jag angav i mitt svar arbetar Migrationsverket mycket aktivt
              med detta. Det är ett viktigt arbete som kommer att fortsätta.
              Det är främst Migrationsverket som står för åtgärderna genom sin
              tillämpning av regelverket. Det gäller särskilt insatser som riktar
              sig mot branscher där det har visat sig förekomma problem eller
              missbruk. Företag inom bland annat hotell- och restaurangbranschen
              ska nu visa att de kan garantera lön för den som söker arbetstillstånd.
              Arbetsgivaren ska alltså visa att det finns ekonomiska förutsättningar
              för att rekrytera en arbetskraftsinvandrare. Företag som tidigare
              har anställt arbetskraftsinvandrare ska dessutom visa att de har
              betalat ut löner och tecknat försäkringar. Enligt Migrationsverket
              har de skärpta kontrollerna haft avsedd effekt, bland annat genom
              att minska antalet oseriösa ansökningar precis det som Jonas Sjöstedt
              efterlyste.
            </seg>
            <seg xml:id="i-9bd2508274d8e2b5-0">
              En annan punkt som Jonas Sjöstedt tog upp tycker jag är mer betänklig.
              Arbetstagare och arbetsgivare i Sverige förfogar över sina egna
              avtal. De är fria att när som helst omförhandla anställningsvillkoren
              inom ramen för den svenska arbetsmarknadsmodellen som vi alla
              värnar om. Mot den bakgrunden ställer jag mig frågande till på
              vilket sätt ett anställningsavtal, till skillnad mot ett erbjudande,
              i ett ärende om arbetstillstånd skulle skydda arbetstagare från
              oseriösa arbetsgivare.
            </seg>
            <seg xml:id="i-220431aeeffba6c9-0">
              Om Jonas Sjöstedt menar att tredjelandsmedborgare som kommer
              till Sverige för att arbeta ska ingå anställningsavtal som är
              bindande i den bemärkelsen att avtalet inte kan omförhandlas måste
              man fråga sig om det är rätt väg. Jag tycker inte det. Det skulle
              innebära en stor förändring av den svenska modellen. Jag anser
              att oseriösa arbetsgivares missbruk av regelverket måste motverkas
              på annat sätt än genom en så genomgripande förändring av den avtalsfrihet
              som råder på den svenska arbetsmarknaden.
            </seg>
          </u>
          <note type="speaker" xml:id="i-cfb9bd2589156974-0">
            Anf. 8 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-e99802b7a0902e23-2">
            <seg xml:id="i-dc0f97db72cef40e-0">
              Fru talman! Ministern började med att säga att vi är eniga. Det
              är vi inte; vi är helt oeniga i den här frågan.
            </seg>
            <seg xml:id="i-d1c7cfaf274f1aec-0">
              Jag menar att det finns en rad uppenbara saker som man måste
              göra för att komma till rätta med detta och få en sund, väl fungerande
              arbetskraftsinvandring där människor inte exploateras och utnyttjas.
              Jag har lämnat en lista på förslag som vi har lagt fram. Regeringen
              är ovillig att genomföra dem.
            </seg>
            <seg xml:id="i-3261b386c2586b89-0">
              Den punkt som ministern återkommer till är att ett företag ska
              kunna garantera lön. Det är klart att McDonalds kan garantera
              lön, men det hindrade inte att regelverket exploaterades av chefen
              för McDonalds så att hundratals personer blev skuldsatta. I den
              meningen är det ett slag i luften.
            </seg>
            <seg xml:id="i-f2d83b2860f17487-0">
              Nu på morgonen har jag varit i kontakt med fackligt aktiva på
              Hotell- och Restaurangfacket. De säger att de inte märker någon
              skillnad. Det har inte blivit bättre. Exploateringen fortsätter.
              Därför krävs det mer.
            </seg>
            <seg xml:id="i-7d860754b6ef5570-0">
              Om man ger någon ett erbjudande om arbete ska man ingå ett juridiskt
              bindande avtal om lönen som då inte kan bli lägre. Det är en maktrelation
              där arbetsgivaren har en enorm makt över en person som kan tvingas
              lämna landet och naturligtvis kan utpressa denne om man inte har
              den juridiska garantin. Jag menar att regeringens argument på
              det här området inte håller.
            </seg>
            <seg xml:id="i-51c36105a3902e1f-0">
              Jag är förvånad över kylan inför alla de här tragiska människoödena,
              alla som utnyttjas och exploateras, alla som drömde om att bygga
              ett bättre liv men bara fann hårt arbete och nästan ingen betalning
              alls. Ni kan göra något. Ni kan hjälpa de här människorna. Ni
              kan visa anständighet på den svenska arbetsmarknaden, men ni väljer
              att inte göra det.
            </seg>
            <seg xml:id="i-7b4c1d3e78180a93-0">
              För det krävs en ny regering. Det krävs att vi får en ny politisk
              majoritet.
            </seg>
            <seg xml:id="i-2791b10eb1d4280b-0">
              Jag har respekt för Johan Hedins ståndpunkt om helt öppna gränser.
              I den bästa av världar skulle det fungera, men den här världen
              är en ganska hård värld där människor exploateras och utnyttjas.
              Det är vår skyldighet som politiskt ansvariga att sätta stopp
              för det.
            </seg>
          </u>
          <note type="speaker" xml:id="i-c09ba194614204b7-0">
            Anf. 9 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-fef9d133a14255ba-3">
            <seg xml:id="i-f50d32bb026027cf-0">
              Fru talman! Jag tycker att jag flera gånger i debatten har understrukit
              att det är oacceptabelt att enskilda arbetsgivare inte följer
              de lagar och regler som gäller och som utnyttjar arbetstagare.
            </seg>
            <seg xml:id="i-728c071fe9f6a856-0">
              Eftersom Jonas Sjöstedt tog upp det vill jag poängtera att Hotell-
              och Restaurangfackets undersökning bara har granskat arbetsgivare
              som har rekryterat arbetskraftsinvandrare. Därför framgår det
              inte av undersökningen i vilken mån de problem som har framkommit
              vid granskningen förekommer inom hotell- och restaurangbranschen
              generellt. Jag tror att det tyvärr är ganska frekvent. Det är
              ett av problemen med den här diskussionen. Nästan alla som har
              berörts av detta på de berörda arbetsplatserna har arbetat för
              sämre villkor. Det gäller inte alls enbart arbetstagare från länder
              utanför EU.
            </seg>
            <seg xml:id="i-91a0233066cafc14-0">
              Regeringen har hela tiden varit tydlig med att villkoren ska
              vara desamma oavsett varifrån i världen en arbetstagare kommer.
              De främsta åtgärderna för att motverka det missbruk av systemet
              som Jonas Sjöstedt lyfter fram sker hos Migrationsverket i samband
              med deras prövning. Mitt intryck är att Migrationsverket arbetar
              mycket aktivt för att motverka missbruk genom att göra kontroller
              i samband med att en ansökan kommer in. Det är viktigt att arbetstillstånd
              beviljas på riktig grund. Regeringens prioritering är att fortsätta
              att bedriva en väl fungerande arbetskraftsinvandringspolitik.
              Vi har inga planer på att ändra på den. Det är viktigt att understryka
              att om man upptäcker missbruk ska det naturligtvis bekämpas. Det
              är också en del av den politik som regeringen för. Ingen ska sväva
              i tvivelsmål om det.
            </seg>
          </u>
          <note xml:id="i-fc12525db0d6a235-0">
            Överläggningen var härmed avslutad.
          </note>
          <note xml:id="i-4730223daaedc046-0">
            10 § Svar på interpellationerna 2012/13:157 och 168 om ägarstyrning
            av företag med statligt ägande
          </note>
          <note type="speaker" xml:id="i-2ef9ce401b9afd92-0">
            Anf. 10 Statsrådet PETER NORMAN (M):
          </note>
          <u xml:id="i-a247d5480f07af75-0" who="unknown">
            <seg xml:id="i-8d94bd6d93b5509e-0">
              Fru talman! Kent Persson har frågat mig om jag avser att ta något
              initiativ för att komma till rätta med två omständigheter inom
              Svensk Exportkredit (SEK) om vilka tidningen Dagens Industri rapporterade
              den 23 november. De påtalade omständigheterna avser dels potentiella
              intressekonflikter inom bolagets riskkontroll, dels ersättningar
              i form av löner och pensioner för bolagets vd och den operative
              chefen. Jennie Nilsson har frågat mig om jag kommer att vidta
              några åtgärder för att säkerställa en professionell ägarstyrning
              för företag med statligt ägande och för att säkerställa att de
              statliga företagen kommer att följa de riktlinjer som är beslutade
              av riksdag och regering framöver.
            </seg>
            <seg xml:id="i-48b3eb920ffa7740-0">
              Frågan om huruvida det förekommer intressekonflikter angående
              det faktum att riskkontrollchefen är gift med den konsult som
              är dömd för skatteplanering, är ytterst en fråga för bolaget att
              hantera.
            </seg>
            <seg xml:id="i-f31447434137d419-0">
              Sedan dessa uppgifter blev kända har SEK:s ledning och styrelse
              agerat. SEK har engagerat en oberoende part för att genomföra
              en granskning av ärendet, vilket SEK tillkännagav i ett pressmeddelande
              den 27 november. Vidare har SEK avslutat det avtal och uppdrag
              som funnits med konsulten, medan riskkontrollchefen under tiden
              som den oberoende granskningen pågår är tjänstledig. Det är min
              uppfattning att styrelse och ledning har agerat snabbt och grundligt
              när dessa omständigheter uppdagades. Jag utgår dock från att bolaget,
              i och med den uppkomna situationen, ser över sina rutiner vid
              anställning av ledande befattningshavare och processer för att
              säkerställa god affärsetik i bolaget.
            </seg>
            <seg xml:id="i-70e61e96651e57a8-0">
              Vad gäller ersättningar i form av lön och pensioner till vd och
              övriga med ledande befattning har bolaget att följa riktlinjer
              för ersättningsprinciper i statens ägarpolicy. Dessa fastslår
              att pensionsförmåner ska vara avgiftsbestämda samt att avgiften
              inte bör överstiga 30 procent av den fasta lönen. De nuvarande
              pensionsavtalen, vilka ersätter tidigare förmånsbestämda avtal,
              uppfyller dessa riktlinjer. Att pensionsförmånerna ska vara avgiftsbestämda
              är något som är bra för bolagen då det ökar förutsägbarheten och
              minskar riskerna kopplade till bolagets kostnader för pensioner.
              Jag avser inte att agera vidare i saken.
            </seg>
            <seg xml:id="i-33fb844e6e844a96-0">
              Även Jennie Nilssons frågor om ägarstyrning i allmänhet har aktualiserats
              av de medieuppgifter som framkommit angående potentiella intressekonflikter
              inom riskkontrollen i SEK.
            </seg>
            <seg xml:id="i-ec37ad40a9a9f415-0">
              Regeringen förvaltar bolagen med statligt ägande på uppdrag av
              riksdagen, och ytterst är det svenska folket som gemensamt äger
              dessa företag. Staten har därför ett stort ansvar att vara en
              aktiv, professionell och ansvarsfull ägare.
            </seg>
            <seg xml:id="i-557d56a4176630f0-0">
              Styrningen av de statligt ägda bolagen sker i första hand med
              stöd av statens ägarpolicy. Utöver ägarpolicyn utövas bolagsstyrningen
              genom en kontinuerlig dialog mellan å ena sidan Regeringskansliets
              förvaltningsorganisation och den politiska ledningen och å andra
              sidan styrelseordförandena och bolagen.
            </seg>
            <seg xml:id="i-2c3440392240159c-0">
              De statligt ägda bolagen ska agera föredömligt. Regeringen ställer
              höga krav på bolagen och har i år ökat ambitionen ytterligare
              genom att ställa krav på bolagen att fastställa mål inom området
              Hållbart företagande samt strategier för att nå dessa mål. En
              annan lika viktig del i styrningen är arbetet med ekonomiska mål.
              Processer och metodik för att fastställa och följa upp de ekonomiska
              målen för bolagen har under 2011 vidareutvecklats. Målen följs
              regelbundet upp och utvärderas i dialog med respektive styrelseordförande.
              Regeringen ser dessutom kontinuerligt över hur bolagsstyrningen
              och förvaltningsmodellen kan utvecklas.
            </seg>
            <seg xml:id="i-46964f67a25bd312-0">
              Jag har förtroende för nuvarande förvaltningsorganisation och
              känner mig trygg i de styrdokument som finns i dag.
            </seg>
          </u>
          <note type="speaker" xml:id="i-becff6c4e9e14cb1-0">
            Anf. 11 KENT PERSSON (V):
          </note>
          <u who="kent_persson_8dd737" xml:id="i-c10fd62b5212b680-0">
            <seg xml:id="i-71a846bce27c94c3-0">
              Fru talman! Jag tackar statsrådet för svaret på min interpellation.
              Det har varit några interpellationsdebatter här i kammaren angående
              statens ägarstyrning, inte minst när det gäller Telia Sonera och
              SAS. Jag vet att statsrådet har varit flitigt i elden i dessa
              frågor om ägarstyrning.
            </seg>
            <seg xml:id="i-a82c051fd098778b-0">
              Min interpellation har sin bakgrund i uppgifter i Dagens Industri
              i november. Det handlar om Svensk Exportkredit där det uppdagades
              att riskkontrollchefen hade anlitat sin hustrus konsultbolag i
              en affärsverksamhet. Det visade sig att det inte var bara ett
              bolag utan två bolag. Dessutom är riskkontrollchefen firmatecknare
              för ett av dem. Det finns alltså en klar och tydlig intressekonflikt
              här.
            </seg>
            <seg xml:id="i-22272b4f8dfd6a07-0">
              Svensk Exportkredit anlitar ungefär 100 konsultbolag. Det är
              vad man tror. Enligt de uppgifter som jag har fått fram vet man
              inte exakt. Det känns lite oroväckande.
            </seg>
            <seg xml:id="i-0fbbe747c0e74adf-0">
              Min uppgift som vänsterpartist är att granska regeringen och
              regeringens handhavande av de statliga bolagen i detta fall.
            </seg>
            <seg xml:id="i-2e0ed05910f026b3-0">
              Regeringen har till uppgift att följa styrelsens arbete och hur
              styrelsen följer de riktlinjer som regeringen har satt upp och
              som riksdagen har beslutat om.
            </seg>
            <seg xml:id="i-b53659b15b63869d-0">
              När det gäller frågorna om pensioner och löner som jag tar upp
              i interpellationen visar det sig att två av de högsta cheferna
              har fått ut 27 miljoner, inklusive någon form av kompensation
              för pension, de senaste två åren. Det är såvitt jag förstår betydligt
              mer än enligt de riktlinjer som regeringen har satt upp.
            </seg>
            <seg xml:id="i-08a66c184c3248c4-0">
              Jag har mycket svårt att förstå hur statsrådet kan vara nöjd
              med deras agerande i denna fråga. Jag kan förstå och acceptera
              att man ska följa den utredning som sker om det föreligger någon
              intressekonflikt. Det är rimligt att man gör det. Men när det
              gäller de övriga 100 konsultbolagen som finns undrar jag vilken
              kontroll statsrådet har över att arbetet sker på ett sätt som
              uppfyller de riktlinjer som regeringen har satt upp när det gäller
              ägarstyrning. Det handlar inte bara om löner och avtal, utan det
              handlar lika mycket om att man följer riktlinjerna för politik
              för global utveckling som riksdagen har fastställt i denna del.
            </seg>
            <seg xml:id="i-a3647aaf675869c0-0">
              Enligt uppgifter från bland annat Diakonia och Amnesty har Svensk
              Exportkredit varit med och beviljat krediter till betydande belopp
              till svenska företag som gör affärer med diktaturer. Är det att
              följa de riktlinjer som regeringen har satt upp, och vad ämnar
              statsrådet göra för att förbättra denna granskning och styrning
              av Svensk Exportkredit?
            </seg>
          </u>
          <note type="speaker" xml:id="i-9158c34a3e42ef35-0">
            Anf. 12 JENNIE NILSSON (S):
          </note>
          <u who="jennie_nilsson_c9c6be" xml:id="i-5342a8a76fd7b463-0">
            <seg xml:id="i-27c0cc44dda2ffdc-0">
              Fru talman! Jag börjar med att tacka statsrådet för svaret, även
              om det är ett undanglidande svar som egentligen inte ger svar
              på de frågor som ställs i interpellationerna.
            </seg>
            <seg xml:id="i-c5547e0290265212-0">
              Statsrådet konstaterar i sitt svar att regeringen har att förvalta
              bolagen med statligt ägande på uppdrag av riksdagen och att det
              ytterst är svenska folket som gemensamt äger dessa företag. Han
              anger också att staten har ett stort ansvar att vara en aktiv,
              professionell och ansvarsfull ägare. Han hänvisar till att styrningen
              av de statliga bolagen i första hand sker via statens ägarpolicy
              och genom dialog mellan å ena sidan Regeringskansliets förvaltningsorganisation
              och den politiska ledningen och å andra sidan styrelsens ordförande
              och bolagen.
            </seg>
            <seg xml:id="i-d9a760fe0ad68a62-0">
              Detta låter bra och är givetvis en helt korrekt beskrivning av
              formalia som de flesta säkert kan ställa sig bakom. Men det säger
              ingenting om regeringens och statsrådets ansvar när verkligheten
              visar sig vara en annan.
            </seg>
            <seg xml:id="i-f761c6d5e792a823-0">
              Min interpellation är ställd mot bakgrund av att bilden av en
              aktiv, professionell och ansvarsfull ägarstyrning alltmer spricker.
            </seg>
            <seg xml:id="i-3f5785ca8ef31f3f-0">
              De statligt ägda bolagen representerar stora värden som ägs av
              svenska folket. Det ställer stora krav på en långsiktig och professionell
              förvaltning från regeringens sida.
            </seg>
            <seg xml:id="i-1e5b62bc34224f40-0">
              Den senaste tidens medieuppgifter om hur de statliga bolagen
              brister i att leva upp till de riktlinjer och policybeslut som
              fattas både av riksdag och av regering föranleder frågan om regeringen
              förmår att hantera och styra de statliga bolagen på ett tillfredsställande
              sätt.
            </seg>
            <seg xml:id="i-196783ea4f40560f-0">
              Min bild är tyvärr att regeringen under större delen av mandatperioden
              har ägnat sig mer åt krishantering än åt att styra våra gemensamt
              ägda bolag på ett professionellt sätt. SBAB, Svensk Exportkredit
              och Telia Sonera är alla exempel på att styrningskedjan på olika
              sätt har brustit och att regeringen underskattar det ansvar som
              krävs för att sköta det statliga ägandet.
            </seg>
            <seg xml:id="i-3f79212d67ec4e93-0">
              Jag hoppas att min bild inte stämmer och att min oro är ogrundad
              men också att statsrådet tar till sig detta och inser att det
              inte är bara jag som har denna bild och denna oro och att detta
              i sig riskerar att allvarligt skada förtroendet för viktiga och
              samhällsnyttiga verksamheter.
            </seg>
            <seg xml:id="i-15c30316e7b31af6-0">
              Jag önskar att statsrådet tar tillfället i akt och använder resten
              av debattiden till att redogöra för sin syn såväl på ägarstyrningen
              i stort som på de exempel som har föranlett debatten. Jag vill
              veta hur statsrådet ser på medieuppgifterna om avancerad skatteplanering
              och oklarheter kring förhållandena mellan inhyrda konsultbolag
              och Svensk Exportkredit. Det duger inte att bara hänvisa till
              att det är en fråga för bolaget.
            </seg>
            <seg xml:id="i-25180e68098b7103-0">
              Detta är tyvärr inte en isolerad händelse. Problemet är inte
              avsaknaden av riktlinjer och policybeslut utan efterlevnaden av
              dem. Detta är något som ytterst faller tillbaka på regeringen.
              Jag vill därför veta vilka åtgärder statsrådet tänker vidta för
              att säkerställa en professionell ägarstyrning, och hur man agerar
              för att säkerställa att riktlinjer och beslut fattade av riksdag
              och regering faktiskt efterföljs framöver.
            </seg>
          </u>
          <note type="speaker" xml:id="i-c485d6566da87ec4-0">
            Anf. 13 STAFFAN ANGER (M):
          </note>
          <u who="staffan_anger_addfbf" xml:id="i-2c29b90378ed5a14-0">
            <seg xml:id="i-fd685141cf399edc-0">
              Fru talman! Svensk Exportkredits uppdrag är att säkerställa tillgång
              till finansiella lösningar för svensk exportnäring. Företaget
              ägs numera, som ni vet, till hundra procent av svenska staten.
              Företaget är expert på finansfrågor för svenska företag i en globaliserad
              värld med affärer i över 100 länder runt om i världen.
            </seg>
            <seg xml:id="i-bb0773358da66cc0-0">
              SEK, som företaget kallas, kan erbjuda mycket konkurrenskraftiga
              villkor då man ägs av staten och har en stabil ägare med en stark
              balansräkning. SEK kan erbjuda svenska företag konkurrenskraftig
              direktfinansiering och slutkundsfinansiering. Man arbetar nära
              Exportkreditnämnden som erbjuder garantier för olika typer av
              risker i exportaffärer. Garantierna fungerar som en försäkring.
              EKN arbetar på ett mycket förtjänstfullt sätt med riskgarantier
              i olika kulturer i de flesta av världens länder.
            </seg>
            <seg xml:id="i-e67b75bcca610c2a-0">
              SEK kan låna upp kapital till bra villkor på världens kapitalmarknader.
              Man har lång erfarenhet av olika marknader och känner väl till
              de kulturer som finns på världsmarknaden och som inte alltid är
              så lätta att hantera.
            </seg>
            <seg xml:id="i-fb10d28b6bc86348-0">
              Fru talman! SEK arbetar inom socialt ansvarstagande corporate
              social responsibility, eller CSR. Detta täcker bland annat frågor
              som rör miljöansvar, korruption, arbetsvillkor och mänskliga rättigheter.
              SEK står även bakom FN:s Global Compact tio principer gällande
              företags ansvar. SEK genomför också en miljögranskning vid exportprojekt
              där risk för negativ miljöpåverkan kan föreligga. Det är lite
              grann ett svar till Kent Persson.
            </seg>
            <seg xml:id="i-7a9e3b43778abcf7-0">
              Vad gäller eventuella mutor i affärer kräver SEK ett intyg från
              alla sökande om att mutor inte förekommer i den transaktion som
              avses.
            </seg>
            <seg xml:id="i-4dd5f857c5d0fa2d-0">
              Fru talman! Finansmarknaden uppvisar i många fall mycket stor
              turbulens tro mig, jag har jobbat där i 30 år där till och med
              svenska storbanker inte klarar av en exportfinansiering. Ett mycket
              bra exempel var den ekonomiska krisen i slutet av år 2008 och
              början av 2009, då Svensk Exportkredit med uppbackning av Exportkreditnämnden
              snabbt löste många stora affärer som höll på att inte avslutas
              eftersom bankerna ej kunde ställa upp och finansiera dem. Det
              var affärer med företag som Ericsson, ABB med flera som exportörer
              som inte kunde lösa sin exportfinansiering.
            </seg>
            <seg xml:id="i-3e795573c3e5d2e6-0">
              Det var en storartad och snabb insats som räddade många arbeten
              i Sverige säkerligen över 10 000. Det var verkligen mycket starkt
              gjort av SEK och Exportkreditnämnden. Aktiebolaget Svensk Exportkredit
              gör en mycket värdefull insats för Sverige, det svenska näringslivet
              och de svenska medborgarna och kommer även i fortsättningen i
              denna globaliserade och mycket turbulenta värld att vara en mycket
              viktig bank för våra stora och små företag som exporterar och
              vill exportera.
            </seg>
          </u>
          <note type="speaker" xml:id="i-040934fb3b20470c-0">
            Anf. 14 Statsrådet PETER NORMAN (M):
          </note>
          <u xml:id="i-a247d5480f07af75-1" who="unknown">
            <seg xml:id="i-1285ef6008645bc3-0">
              Fru talman! Jag ska börja med att tacka Kent Persson och Jennie
              Nilsson för två väldigt viktiga interpellationer i en fråga där
              det är viktigt att eventuellt reda ut vissa problem man inte kände
              till tidigare samt diskutera i allmänhet. Det är viktiga frågor,
              och jag är glad att få prata om detta.
            </seg>
            <seg xml:id="i-548a2f17de99fd1a-0">
              Jag vill också tacka Jennie Nilsson speciellt för ett gott samarbete
              i SAS-frågan där vi med gemensamma tag kunde hjälpa företaget
              på fötter igen efter en väldigt turbulent situation.
            </seg>
            <seg xml:id="i-75c3edf309b654ce-0">
              Vad gäller SEK är det praktiskt sett helt förfärligt att det
              har uppdagats att riskkontrollchefen är i en jävsituation på grund
              av att hans fru har detta bolag och så vidare. Förfärligt är det
              enda ord man kan tänka på. Dock hade vi när det väl uppdagades
              förstås en dialog med styrelsens ordförande, som jag tycker agerade
              på ett väldigt kraftfullt och bra sätt och såg till att det blev
              en extern utredning som vad jag förstår är klar i dagarna och
              ska reda ut frågan på ett bra sätt.
            </seg>
            <seg xml:id="i-7e20185dd5340dcc-0">
              Under den tiden har man förstås upphört relationerna med riskkontrollchefens
              frus bolag, och man har också gett riskkontrollchefen en timeout
              så att han inte arbetar i bolaget tills utredningen är klar. Jag
              tycker alltså att bolaget har skött detta på ett bra sätt. Vår
              uppgift i just denna fråga har varit att kontrollera att bolaget
              gör detta och tar ansvar på ett bra sätt, och min bedömning är
              att styrelsens ordförande har tagit på sig detta ansvar helt som
              man kan förvänta sig och gjort en kraftfull markering, både gentemot
              bolaget och genom att tillsätta utredningen.
            </seg>
            <seg xml:id="i-c234c3c4726fd2c7-0">
              Om jag börjar ägna mig åt Kent Perssons fråga: Vad gäller ersättningarna
              till ledande befattningshavare inom SEK är de höga. Jag tycker
              att de är mycket höga. Det står i våra riktlinjer att de icke
              ska vara löneledande i den bransch där man arbetar, och till skillnad
              från tidigare år och tidigare regeringar har vi skrivit att lönerna
              bör karakteriseras av måttfullhet. Jag står för bägge till hundra
              procent.
            </seg>
            <seg xml:id="i-1560632b8eef69d7-0">
              Nu har dessa personer jobbat länge i bolaget, och det kanske
              är en förklaring till att de en gång i tiden kom in på så höga
              löner som de de facto har. Sedan har bolaget exakt och enligt
              alla konstens regler redovisat de extra ersättningarna till pensioner
              under flera år, så det är ingenting som kommer upp nu. Det som
              kommer upp nu är i stället att Dagens Industri kopplade ihop detta
              med riskkontrollchefens problem för att göra en artikel ännu roligare.
              Detta har dock bolaget redovisat i flera år i sina årsredovisningar,
              precis som man ska göra.
            </seg>
            <seg xml:id="i-48019ba57de17916-0">
              Detta har sin grund i att man tidigare hade ett system med avgiftsberäknade
              pensioner och nu har premiebaserade pensioner. Jag tycker att
              det är bra att man gör övergången, men då sker en kompensation
              om man inte de facto ska sänka lönerna i bolaget. Jag tycker att
              det är fel att vi från politikernas eller regeringens horisont
              ska ägna oss åt aktiv lönepolitik i bolaget. Det rimliga är att
              bolaget sköter detta själva givet de instruktioner man har.
            </seg>
            <seg xml:id="i-064ef7bde17d2d82-0">
              Mitt intryck är dock att det är mycket höga löner. När man i
              dag tecknar avtal för sådana här typer av personer kommer de förmodligen
              att ligga på lägre nivåer; man ska som sagt uppfylla regelkravet
              om icke-löneledande och måttfullhet.
            </seg>
          </u>
          <note type="speaker" xml:id="i-5b7f17feeb20d2dd-0">
            Anf. 15 KENT PERSSON (V):
          </note>
          <u who="kent_persson_8dd737" xml:id="i-c10fd62b5212b680-1">
            <seg xml:id="i-2bdfdfe9b270dd84-0">
              Fru talman! Jag tackar statsrådet men vänder mig först till Staffan
              Anger.
            </seg>
            <seg xml:id="i-7a446469fe931aaa-0">
              Jag delar Staffan Angers uppfattning om att Svensk Exportkredit
              har en väldigt viktig roll för att stötta svenska exportföretag
              internationellt. Om detta råder det ingen tveksamhet. Däremot
              ska de också uppfylla de krav och beslut som har fattats här i
              riksdagen samt de internationella överenskommelser vi har tecknat,
              och det går faktiskt att ifrågasätta delar av detta. Enligt Diakonia
              och Amnesty International går 24 miljarder att härleda till insatser
              eller export med stöd av Svensk Exportkredit till grova diktaturer,
              som de säger. Det är i sådana fall väldigt uppseendeväckande.
            </seg>
            <seg xml:id="i-edf4920376e35e04-0">
              Jag vänder mig sedan till statsrådet angående intressekonflikten
              och huruvida detta har hanterats bra eller inte. Det är hanterat,
              och det ska rulla på nu. En utredning är tillsatt, och även Finansinspektionen
              ska granska det hela. Det är dock inte första gången detta uppdagas
              Riksrevisionen riktade kraftig kritik mot Svensk Exportkredit
              för ett par år sedan, där man också gick in på den dåliga styrningen
              och de affärer som bedrevs. De var ganska vidlyftiga och inte
              kopplade direkt till det uppdrag man hade.
            </seg>
            <seg xml:id="i-864bcb62befe8f9e-0">
              Frågan är: Vilken roll har man egentligen som styrelseordförande
              när affärer görs upp och när man tar in konsulter? Detta skulle
              inte kunna förekomma i en kommun; det skulle bli avgång direkt.
              Det har visat sig bli fallet i vissa kommuner där man har haft
              anställda som via egna, bröders eller familjers företag har fått
              uppdrag. Det är faktiskt att likna vid detta.
            </seg>
            <seg xml:id="i-f73fa4099b40d64c-0">
              Då måste kritiken från mig som riksdagsledamot givetvis riktas
              mot regeringen, och regeringen bör agera gentemot styrelsen. Det
              är den ordning som behöver vara. Jag tycker att det är uppseendeväckande
              att man inte har kunskap om hur saker och ting förhåller sig i
              en så viktig verksamhet som Aktiebolaget Svensk Exportkredit.
              Det är möjligt att man behöver ha en grundkurs i etik och moral
              innan man får en tjänst inom de statliga bolagen.
            </seg>
            <seg xml:id="i-9ef50e9520dc3ff8-0">
              När det gäller ersättningarna ja, de är mycket höga. De är utmanande
              höga om man ser till vad som har hänt på svensk arbetsmarknad
              tidigare. Det blir också uppseendeväckande när det är ett statligt
              företag som har denna typ av ersättningar. Vad jag förstår, om
              jag uppfattar detta rätt, fanns det ett stopp. Svensk Exportkredit
              hade också infört att intjänade bonusar inte skulle betalas ut,
              vilket man gjorde före 2008. Det blev dock en ny styrelse, och
              den nya styrelsen gjorde en omtolkning och betalade ut dem 2009.
              Det var sammanlagt 5,8 miljoner kronor, om jag minns rätt.
            </seg>
            <seg xml:id="i-db26d523250ecbd2-0">
              Vad är det då som gäller? Lever man verkligen upp till de riktlinjer
              som regeringen har satt upp när det gäller bonusar? Detta skedde
              i efterhand. Det är inte heller första gången det uppdagas, utan
              vi har sett det inte bara i statliga bolag utan tyvärr också några
              gånger inom en rad statliga myndigheter.
            </seg>
          </u>
          <note type="speaker" xml:id="i-159f32cc57754d01-0">
            Anf. 16 JENNIE NILSSON (S):
          </note>
          <u who="jennie_nilsson_c9c6be" xml:id="i-5342a8a76fd7b463-1">
            <seg xml:id="i-5a33d54c8d6ed220-0">
              Fru talman! Jag börjar med att tacka Staffan Anger som på ett
              förtjänstfullt sätt redogjorde för Svensk Exportkredits väldigt
              viktiga och omfattande verksamhet.
            </seg>
            <seg xml:id="i-b6ce63f28a4a605c-0">
              Precis som, utgår jag ifrån, samtliga statliga bolag är detta
              ett bolag som fyller en viktig funktion och som just därför är
              väldigt beroende av att det finns en stor legitimitet och ett
              stort förtroende för verksamheten.
            </seg>
            <seg xml:id="i-428e01444e38330e-0">
              Det är därför som det blir så bekymmersamt när man i fråga efter
              fråga hamnar i ett läge där detta ifrågasätts och där ansvarigt
              statsråd och regeringen åtminstone verkar det så för omvärlden
              mest tycks krishantera. Man gör den ena brandkårsutryckningen
              efter den andra, i efterhand. Känslan och bilden blir att man
              inte styr på ett tydligt sätt och att det inte finns uttalade
              och tydliga mål för vad man vill med de olika enskilda bolagen.
            </seg>
            <seg xml:id="i-75fc7d3e51f7ddd4-0">
              Vad är syftet med Svensk Exportkredit eller SBAB? Den tydligaste
              bilden för allmänheten och för mig som riksdagsledamot av vad
              regeringen vill med ägarstyrningen är: Jag vet att regeringen
              vill sälja. Det är inte bra. Det skapar inte bra förutsättningar
              för det som ministern själv och jag betonade i anförandet, att
              man är aktiv, att man är professionell och att man är långsiktig.
              Det är oerhört viktigt att ha de här grundbultarna på plats.
            </seg>
            <seg xml:id="i-a950946aa9715a66-0">
              Den känsla man får är att regeringen på något sätt underskattar
              vilket hårt arbete det är att ha en bra ägarstyrning. Det handlar
              inte bara om att man har rätt riktlinjer och policybeslut på plats.
              Det är tufft arbete; det är hands-on. Det gäller att ligga nära
              de olika bolagen. Det gäller att man blir både tydligare och bättre
              på såväl styrning som utvärdering och uppföljning.
            </seg>
            <seg xml:id="i-27eed0e4abd4f630-0">
              Jag utgår från att statsrådet i alla fall i någon mening delar
              min synpunkt. Det kan inte vara roligt att jämt vara ute och släcka
              bränder. Det måste vara betydligt trevligare att jobba framåtsyftande.
            </seg>
            <seg xml:id="i-78196c9e9ef09a28-0">
              Jag förutsätter att man har en plan för hur det här ska gå till.
              Det hoppas jag att vi kan använda det sista replikskiftet till
              att tala om. Det första handlade specifikt om SEK och det problem
              som finns därmed. Å ena sidan var det mycket detaljer i Kents
              anförande, medan jag å andra sidan är mer intresserad av att titta
              på helheten, alltså hela bilden av ägarstyrningen. Vart är man
              på väg? Vilket ansvar tar man? Vilka åtgärder tänker man vidta
              för att styra upp det och se till att skapa den legitimitet och
              det förtroende för de här verksamheterna som verksamheterna faktiskt
              förtjänar?
            </seg>
          </u>
          <note type="speaker" xml:id="i-889e7bb7389846d7-0">
            Anf. 17 STAFFAN ANGER (M):
          </note>
          <u who="staffan_anger_addfbf" xml:id="i-2c29b90378ed5a14-1">
            <seg xml:id="i-dd964d1b7660c93d-0">
              Fru talman! Kent Persson tog upp en ganska intressant utrikesdiskussion
              om att man inte får sälja till diktaturer. Vi kan inte börja rangordna
              länder: en bra demokrati, en mindre bra demokrati, en halvdiktatur
              eller diktatur. Under mina 30 år i exportindustrin följde vi de
              regler till hundra procent som riksdag och regering sätter upp.
            </seg>
            <seg xml:id="i-7c29c618fd00f4a8-0">
              Ta till exempel Kina. Det är en diktatur. Jag har gjort affärer
              i Kina hela tiden, och dem ska vi fortsätta med och utveckla.
              Sedan kan man på annat sätt vara kritisk mot hur det är med demokrati
              och annat i Kina. Men det är alltså regering och riksdag som sätter
              upp reglerna. Man kan inte välja länder.
            </seg>
            <seg xml:id="i-e9584a425b03c089-0">
              Jag erkänner gärna att under den tid det var tillåtet att göra
              affärer i Iran gjorde jag mycket affärer med Iran. Vi hade samarbete
              om teknisk utveckling med Iran. Vi hade ingenjörer här som lärde
              sig att göra kylare och värmare. Det var helt lagligt; nu är det
              inte det.
            </seg>
            <seg xml:id="i-4237efd58ceeb2d6-0">
              Jag tror att vi ska släppa det där och säga att det är regering
              och riksdag som bestämmer vilka länder som accepteras. Det är
              vi här som bestämmer det. De länderna ska vi kunna göra affärer
              med och bygga upp långsiktiga relationer med. Det är när man bygger
              upp affärskontakter som man har möjlighet att föra fram frågor
              om demokrati och träffa människor.
            </seg>
            <seg xml:id="i-ee5ba7e8bcb32b8d-0">
              Vi satt tillsammans, Kent Persson och jag, i näringsutskottet,
              och vi var väl lika glada båda två när vi snabbt som attan fick
              igenom att EKN fick sina pengar, ett par hundra miljarder. SEK
              arbetade snabbt igenom det hela. Det var utomordentligt bra skött,
              med hjälp av regeringen och finansminister Anders Borg.
            </seg>
            <seg xml:id="i-47302620acca175d-0">
              Jag kan tala om att jag jag gjorde inga affärer då hade en son
              som för ett företag var i ett asiatiskt land och förhandlade.
              Det var stopp, men två timmar efter det att vi hade tagit beslutet
              gjorde man affären.
            </seg>
            <seg xml:id="i-a2919cc1b9d1616c-0">
              Sedan vill jag bara kort säga att de operativa frågorna överlämnar
              jag med varm hand till ordföranden i företaget, verkställande
              direktören och ministern.
            </seg>
          </u>
          <note type="speaker" xml:id="i-501736e14193b4f9-0">
            Anf. 18 Statsrådet PETER NORMAN (M):
          </note>
          <u xml:id="i-a247d5480f07af75-2" who="unknown">
            <seg xml:id="i-d66b572de5c19b8c-0">
              Fru talman! Jag ska ägna det här replikskiftet i huvudsak åt
              Jennie Nilssons frågor. Jag ska dock börja med Kent Perssons frågor.
            </seg>
            <seg xml:id="i-3d952b1943735818-0">
              Affärer med diktaturer: Jag skulle vilja se den person i Sverige
              som tycker att vi ska upphöra med all handel med Kina. Det finns
              säkert någon, men det är inte många. Jag tror att det här är ett
              problem som vi måste hantera. Teliafrågan har belyst detta på
              ett mycket intressant sätt. Å ena sidan är det antagligen jättebra
              med mobiltelefoni och surfmöjligheter för förtryckta människor.
              Å andra sidan kan det användas av säkerhetstjänst och annat. Det
              är otroligt svåra överväganden. Men att bannlysa affärer med diktaturer
              tror jag inte alls på.
            </seg>
            <seg xml:id="i-f04a8de6542c50b3-0">
              Däremot när det gäller SEK är det intressant att den internationella
              lagstiftningen har ändrats mycket. Det finns exempel på amerikanska
              banker som har givit krediter till företag som har dragit vägar
              genom byar i u-länder där invånarna har stämt banken, för banken
              visste om när de gav pengar till företaget vad som skulle hända.
              De har fått rätt i amerikansk domstol. Det ställs mycket höga
              krav nu för tiden på finansiärer, vilket är alldeles utmärkt.
              Här har SEK en ny värld att förhålla sig till.
            </seg>
            <seg xml:id="i-26c44084975a889b-0">
              Vi har bytt ut stora delar av styrelsen i SEK efter den kritik
              som kom för några år sedan. Det var ett agerande från vår sida.
              Vi har en ny ordförande och en ny styrelse på plats, vilket jag
              tycker är alldeles utmärkt.
            </seg>
            <seg xml:id="i-d1825a80c4d2d504-0">
              Jag kan inte exakt turerna vad gäller bonusar år 2008. Men jag
              vet så pass mycket att vi tillsammans med revisorerna har undersökt
              om riktlinjerna har följts av SEK. Svaret på frågan är att de
              har följts av SEK. Jag kan inte i detalj svara på frågor om hur
              exakt det gick till, men det är min bestämda bedömning att reglerna
              följts.
            </seg>
            <seg xml:id="i-32c4838857eb48d2-0">
              Så till Jennie Nilsson. Jennie Nilsson är väldigt illa informerad
              om hur vi arbetar med bolagsstyrningen. Jag tar på mig det fulla
              ansvaret för detta; det ska inte du, Jennie Nilsson, behöva göra.
              Däremot tänkte jag välkomna dig på studiebesök till oss för att
              du ska få se hur vi arbetar. Jag tror att det kan vara bra både
              för oss och för dig.
            </seg>
            <seg xml:id="i-11be84a164842a31-0">
              Till skillnad mot tidigare regeringar, oavsett kulör, har den
              här regeringen fastställt hållbarhet som en långsiktig värdeskapande
              fråga för bolagen. Det började med Maud Olofsson 2007 med GRI-rapporteringen
              och fortsätter nu. Det är ett stort steg framåt. Alla bolag ska
              definiera hållbarhetsstrategier som är förenade med deras affärsverksamhet.
              Det handlar inte bara om att kryssa igenom en lista utan om hållbarhet
              i ens affärsverksamhet. Detta är, vill jag påstå, det bästa långsiktiga
              vi kan göra för att ge skattebetalarna valuta för sina pengar.
            </seg>
            <seg xml:id="i-d50bf45adfb57bb7-0">
              Det är ett unikt arbete. Det finns inget annat land i världen
              som har tagit detta steg förutom Sverige. Det tycker jag att vi
              tillsammans kan vara stolta över. Det är det mest långsiktiga
              vi kan göra.
            </seg>
            <seg xml:id="i-605136fed6c4529f-0">
              Vi har bytt ordförande, bara under min korta tid som ansvarig,
              i åtminstone SEK, SJ, Vattenfall, LKAB, Rymdbolaget och Teracom.
              Det här gör vi inte för att det är kris. Det här gör vi för att
              på lång sikt se till att bolagen agerar på rätt sätt. Det är styrelsen
              som är vårt huvudsakliga verktyg.
            </seg>
            <seg xml:id="i-3a825abdff1a1f6a-0">
              Jennie Nilsson säger att vi håller på med krishantering i efterhand.
              Ja, hade jag kunnat krishantera på förhand hade jag gärna gjort
              det. Om jag hade vetat att en ordförande till exempel ger en vd
              bonus han inte ska ha hade jag agerat innan det görs. Det ligger
              lite i sakens natur att krishantering sker i efterhand. Ska vi
              inte ägna oss åt sådant? Jo, jag tycker det. När en ordförande
              på ett otillbörligt sätt ger miljoner till en vd som kanske inte
              har skött sitt jobb på bästa sätt ska vi agera med kraft. Jag
              är förvånad över att det framförs kritik på denna punkt.
            </seg>
          </u>
          <note type="speaker" xml:id="i-eed0a72c45a909bd-0">
            Anf. 19 KENT PERSSON (V):
          </note>
          <u who="kent_persson_8dd737" xml:id="i-c10fd62b5212b680-2">
            <seg xml:id="i-30c28a4906fbbdca-0">
              Fru talman! Jag tackar statsrådet för debatten om SEK. Det är
              ingen tvekan om att vi i Vänsterpartiet tycker att det här är
              en viktig verksamhet som behöver all uppskattning för det som
              fungerar bra. Men det finns anledning att följa upp var någonstans
              och hur SEK beviljar krediter och exportstöd. Där menar jag att
              om det beviljas krediter för export till länder som är grova diktaturer
              så att vi med skattemedel ska hjälpa till med export till dessa
              länder kan det ifrågasättas. Jag ifrågasätter inte enskilda företags
              affärer det är inte min uppgift men när det kommer till skattemedel
              är det min uppgift att ifrågasätta det. Det har funnits affärer
              där jag tycker att man kan ifrågasätta detta. När jag pratar om
              grova diktaturer menar jag de exceptionellt grova. Det finns en
              hel del i Mellanöstern som man med rätta kan ifrågasätta.
            </seg>
            <seg xml:id="i-8fb698cb05b5bfbf-0">
              När det gäller om staten styr bra eller inte finns det anledning
              att fundera på hur man rekryterar folk till styrelserna. De måste
              förstå sitt uppdrag och sin roll. De företräder inte bara bolaget
              utan också det svenska folket. De har att agera utifrån de beslut
              som riksdagen och regeringen har fattat. Där har det funnits anledning
              att rikta kritik. Jag är medveten om att statsrådet har agerat
              mycket kraftfullt i vissa fall och bytt styrelse. Jag hoppas också
              att det i samband med det har gått klara och tydliga direktiv
              till den nya styrelsen så att vi slipper att upprepa de här diskussionerna
              i kammaren i framtiden.
            </seg>
          </u>
          <note type="speaker" xml:id="i-d17a166accc234e8-0">
            Anf. 20 JENNIE NILSSON (S):
          </note>
          <u who="jennie_nilsson_c9c6be" xml:id="i-5342a8a76fd7b463-2">
            <seg xml:id="i-48d312580d90bb11-0">
              Fru talman! Jag kommer gärna på ett studiebesök till Peter Norman
              av många skäl, men inte för att jag tror att jag har missförstått
              hur man arbetar med ägarförordningen. Det är inte ens något som
              jag i detalj ska känna till.
            </seg>
            <seg xml:id="i-01918ed67aad8f11-0">
              Jag tror att statsrådet väljer att missförstå mig lite grann
              med flit. Kritiken handlar självfallet inte om att man krishanterar.
              Jag kan till med sträcka mig så långt som att säga att statsrådet
              är hyfsat bra på att krishantera. Jag önskar bara att vi kunde
              ha en samsyn om att det hade varit betydligt bättre om ägarstyrningen
              var så tydlig, både med vad man ville och med utvärdering och
              uppföljning, att det blev färre kriser i bolagen, att det fanns
              färre saker för medierna att granska och att man mer direkt kunde
              bemöta kritiken, lägga korten på bordet och undanröja tvivel om
              hur verksamheterna fungerar när det blev granskningar. Det hade
              varit ett betydligt mer optimalt sätt att arbeta på. Det både
              tror och hoppas jag att statsrådet kan skriva under på.
            </seg>
            <seg xml:id="i-4cdba76ea68e7df1-0">
              Sedan är vi möjligtvis oense om huruvida man har ett arbetssätt
              som i tillräckligt hög grad bejakar det synsättet.
            </seg>
            <seg xml:id="i-5421fc5bb2917c78-0">
              Ett grundläggande skäl till att jag säger som jag gör, att det
              känns som om regeringen abdikerar helt eller delvis från sitt
              ägaransvar, är att den tydligaste bilden av vad regeringen vill
              med det statliga ägandet är att man vill sälja. Det är säkert
              inte hela bilden, men den tydligaste bilden man har gett medborgarna
              och Sveriges riksdag är att man vill sälja. Det är mycket tydligt
              prioriterat.
            </seg>
            <seg xml:id="i-e3420decffc1f115-0">
              Det blir jättetydligt i Riksrevisionens granskning av SBAB. Där
              slår man fast att målen är så otydliga att det inte ens går att
              bedöma om SBAB skapar mervärden. Det i sin tur leder till att
              man får sänkt kreditbetyg. Det är klart att det är ett bekymmer.
              Det är klart att statsrådet i sådana lägen får förvänta sig att
              stå i riksdagens kammare och svara på frågor från oppositionen
              om vad man faktiskt vill.
            </seg>
            <seg xml:id="i-9ef2ca3594af5f4a-0">
              Jag är inte nöjd med de svar som har givits i dag. Jag tycker
              inte att man har redovisat vad man vill med det statliga ägandet,
              hur man ska bli tydligare och hur man ska undvika att hela tiden
              hamna i krishantering i stället för att bedriva ett framåtsyftande
              arbete.
            </seg>
          </u>
          <note type="speaker" xml:id="i-253fe47645d6478f-0">
            Anf. 21 Statsrådet PETER NORMAN (M):
          </note>
          <u xml:id="i-a247d5480f07af75-3" who="unknown">
            <seg xml:id="i-ae3fa3d72d5d8da2-0">
              Fru talman! Jag vill naturligtvis även välkomna Kent Persson
              till ett studiebesök på ägarenheten.
            </seg>
            <seg xml:id="i-9e527d2c631dfaa5-0">
              Ordföranden i SEK benämnde personerna i fråga som rötägg i historien
              om riskkontrollchefens fru och de här bolagen som figurerade.
              Han nämnde att han har råkat ut för rötägg tidigare i finansbranschen
              liksom i andra branscher. Det finns alltid folk som undanhåller
              sanningen eller till och med ljuger. Det kommer antagligen även
              att finnas i framtiden. Så är det.
            </seg>
            <seg xml:id="i-5d80d5871e8099ca-0">
              Tron att vi ska hitta en modell som leder till att vi inte har
              några kriser i statliga bolag, eller i andra bolag för den delen
              heller, är en utopi. Däremot ska vi försöka minska sannolikheten
              för detta så mycket som möjligt.
            </seg>
            <seg xml:id="i-19ce2ecc09714cb2-0">
              Kent Persson tar upp en mycket intressant fråga, nämligen detta
              med statliga subventioner för exportfinansiering. Den talar jag
              mycket om. OECD har kommit fram till att man vill ge ökade incitament
              för handel mellan länderna över huvud taget. Där har man kommit
              överens om ett statligt subventionerat system för exportfinansiering
              i hela OECD. Om Sverige skulle mäla sig ur detta blir det problem
              när det gäller konkurrenskraften i förhållande till alla andra
              länder. Jag tror att det är svårt, men grundfrågan är mycket intressant
              att diskutera.
            </seg>
            <seg xml:id="i-93d44e267ec370f8-0">
              Till Jennie Nilsson vill jag säga att den stab av personer som
              ägnar sig åt ägarstyrning är större än någonsin. Jag tror faktiskt
              också att engagemanget på politisk nivå är större än någonsin.
            </seg>
            <seg xml:id="i-eafb5238bf61074a-0">
              Vi utvecklar SBAB, till skillnad från tidigare regeringar. Inlåning,
              fonder och betalningsverksamhet gör banken mer komplett och därigenom
              lättare att sälja, och det ger mer pengar till skattebetalarna
              när den glada dagen kommer.
            </seg>
            <seg xml:id="i-4beb2b513be25452-0">
              God jul och gott nytt år och tack för en bra debatt!
            </seg>
          </u>
          <note xml:id="i-fc12525db0d6a235-1">
            Överläggningen var härmed avslutad.
          </note>
          <note xml:id="i-ac55d97b1a6628a0-0">
            11 § Svar på interpellation 2012/13:159 om Vattenfalls minskande
            andel av förnybar el
          </note>
          <note type="speaker" xml:id="i-7b5f084b13e04914-0">
            Anf. 22 Statsrådet PETER NORMAN (M):
          </note>
          <u xml:id="i-a247d5480f07af75-4" who="unknown">
            <seg xml:id="i-e23f4c7296848826-0">
              Fru talman! Kent Persson har frågat mig om jag kommer att vidta
              några åtgärder för att föra in Vattenfall på den förnybara vägen
              igen där ett stort och statligt bolag kan göra verklig skillnad.
            </seg>
            <seg xml:id="i-0748036a2634ebb1-0">
              Kent Perssons interpellation ställs mot bakgrund av medieuppgifter
              avseende Vattenfalls produktionsportfölj under perioden 20062011.
              Riksrevisionen har vid flera tillfällen kritiserat såväl bolagets
              uppdrag från 1997 som tilläggen i bolagsordningen från 2006 för
              att vara otydliga. Mot bakgrund av detta lämnade regeringen 2010
              till riksdagen ett förslag till förtydligat uppdrag för Vattenfall.
              Riksdagen beslutade att Vattenfalls uppdrag ska vara att generera
              en marknadsmässig avkastning genom att affärsmässigt bedriva energiverksamhet
              så att bolaget tillhör ett av de bolag som leder utvecklingen
              mot en miljömässigt hållbar energiproduktion.
            </seg>
            <seg xml:id="i-8ec31eecb9705df5-0">
              När det gäller Vattenfalls produktionsportfölj och andel fossila
              respektive förnybara investeringar måste man beakta att dessa
              består av både nyinvesteringar, 43 procent, och underhållsinvesteringar,
              57 procent. Underhållsinvesteringar är beroende av hur produktionsportföljen
              ser ut. Med en stor andel fossil produktion i portföljen blir
              det följaktligen betydande underhållsinvesteringar i fossila anläggningar,
              något som är nödvändigt så länge bolaget äger dessa anläggningar.
            </seg>
            <seg xml:id="i-d3a065a89d926491-0">
              I princip alla beslut om nyinvesteringar som fattats de senaste
              åren har dock varit inom förnybar produktion. Bland annat har
              Vattenfalls vindkraftsproduktion utvecklats från 0,6 terawattimmar
              2006 till 3,4 terawattimmar 2011. Vattenfall är i dag en av världens
              största operatörer av havsbaserad vindkraft, med flera vindkraftsparker
              i Storbritannien, Danmark, Nederländerna, Tyskland och Sverige.
            </seg>
            <seg xml:id="i-51a87f1738687de1-0">
              Vad gäller kommande investeringar med låga koldioxidutsläpp,
              det vill säga förnybar produktion och kärnkraft, uppger bolaget
              att andelen av totala investeringar kommer att dubbleras från
              33 procent år 2012 till 66 procent år 2016. Andelen investeringar
              i fossilbaserad produktion sjunker således kraftigt. Det ska dock
              tilläggas att med de förändrade omvärldsförutsättningar som bolaget
              ser behöver investeringsplanen ses över kontinuerligt.
            </seg>
            <seg xml:id="i-279b740d46a68762-0">
              Jag vill också lyfta fram att vi hade en extra bolagsstämma i
              Vattenfall den 28 november. Då reviderades Vattenfalls avkastningsmål
              ned, bland annat på grund av det rådande ränteläget. Därmed uppstår
              allt annat lika nya investeringsmöjligheter. I samband med den
              extra stämman tydliggjordes också att vi som ägare anser att det
              är viktigt att bolaget tydligt förhåller sig till sitt uppdrag
              att vara en av de ledande i omställningen och att en framtida
              strategi bör innehålla fortsatta investeringar i förnybar energi.
              Dessutom tydliggjorde vi att det på sikt bör ske en reduktion
              av de delar av produktionen som släpper ut störst mängd koldioxid.
              Exakt hur produktionsmixen ska se ut från tid till annan lämnar
              vi dock till bolaget. Det är inte rimligt att vi som ägare ska
              detaljstyra eventuella nyinvesteringar eller avyttringar.
            </seg>
            <seg xml:id="i-30840d237853303b-0">
              I våras tog regeringen ett viktigt steg när vi höjde kraven på
              de statligt ägda bolagens hållbarhetsarbete. Sedan 2007 rapporterar
              samtliga bolag enligt Global Reporting Initiative, GRI, men nu
              går vi vidare och ger bolagsstyrelserna i uppdrag att fastställa
              relevanta och mätbara hållbarhetsmål. Detta gäller även för Vattenfall,
              vars omställningsmål utgår från ägarens uppdrag och anknyter till
              EU:s 20-20-20-mål. Det sedan tidigare beslutade målet att Vattenfall
              ska minska sina koldioxidutsläpp till 65 miljoner ton till år
              2020 ligger fast. År 2010 var utsläppen 94 miljoner ton, och 2011
              var utsläppen 89 miljoner ton. Bolaget har även beslutat om ett
              nytt mål avseende ökad andel förnybar produktion: Vattenfalls
              tillväxttakt inom förnybar energi ska vara högre än den genomsnittliga
              tillväxttakten för de marknader bolaget verkar på i norra Europa.
            </seg>
            <seg xml:id="i-34a39979b609e917-0">
              Vattenfalls utmaningar är stora, och det ser måhända ut att gå
              långsamt. Men Vattenfall är redan inne på den förnybara vägen.
              Resan är krävande och tar tid, men riktningen är rätt.
            </seg>
          </u>
          <note type="speaker" xml:id="i-c7f8e4bb9643f6f2-0">
            Anf. 23 KENT PERSSON (V):
          </note>
          <u who="kent_persson_8dd737" xml:id="i-c10fd62b5212b680-3">
            <seg xml:id="i-e2155497c5ed6de7-0">
              Fru talman! Jag vill tacka statsrådet för svaret på interpellationen.
              Den här interpellationen hade säkert kommit även utan artikeln
              i Ny Teknik som jag hänvisade till i interpellationen, eftersom
              Vattenfall är ett bolag av stor vikt för svensk elförsörjning
              med energiproduktion inte bara i Sverige utan också i övriga Europa.
            </seg>
            <seg xml:id="i-1480b57e310ca7d8-0">
              Jag tycker mig ha sett en utveckling som jag inte är direkt nöjd
              med. Tittar man på vad som har hänt sedan 2006, vilket jag tar
              upp i interpellationen, kan vi se att andelen förnybar energi
              i Sverige är försvinnande liten. Den ligger kvar på ungefär samma
              nivå som 2006. Den har ökat med 0,5 terawattimmar. Det är vad
              som har skett under de här sex åren. Dessutom ska man se till
              vad som har hänt totalt sett. Av den totala elproduktionen i Norden
              på 380 terawattimmar kom 54 terawattimmar från kol och naturgas.
              Så pass stor är den andelen fossil energi i den nordiska elmixen.
            </seg>
            <seg xml:id="i-e81ba4ec8dd37e13-0">
              Det är riktigt att Vattenfall både säljer och investerar i ny
              kolkraft i dag. Ett sätt att minska sin andel av utsläppen är
              att göra sig av med kolkraften, vilket man har gjort också. Men
              man ska också komma ihåg att i Tyskland investeras det i dag i
              kolkraft, och nya anläggningar tas i bruk. De kommer att ha en
              årsproduktion som överstiger produktionskapaciteten från all vindkraft
              som Vattenfall byggt de senaste åren. Det är så det ser ut i dag
              i Vattenfall.
            </seg>
            <seg xml:id="i-5e22232919e10044-0">
              Man säger i de kommande investeringsplanerna, som ligger på 147
              miljarder om jag uppfattar det hela rätt, att det inte kommer
              att investeras i någon ny kolkraft. Det är riktigt. Men man säger
              ingenting om gaskraftverk i de planerna. På den extra bolagsstämman
              i november i år sade man dessutom att Vattenfalls nuvarande investeringsplaner
              indikerar en produktionsnivå på 15 terawattimmar från vindkraft
              och biomassa. Man säger indikerar och har alltså inte ens ett
              mål längre när det gäller detta. Det känns oroväckande när regeringen
              också har sagt att Vattenfall ska reducera sina CO2-utsläpp ganska
              rejält för att nå upp till 20-20-20-målen som är fastställda och
              som även är regeringens inriktning. Därför kvarstår min fråga
              om vad regeringen tycker och tänker.
            </seg>
            <seg xml:id="i-87c42829c9965ded-0">
              I svaret från statsrådet står det att ni vid den senaste bolagsstämman
              tydliggjorde att det på sikt bör ske en reduktion av de delar
              av produktionen som släpper ut störst mängd koldioxid. Statsrådet
              påpekade än en gång vikten av att Vattenfall lever upp till vad
              riksdagen har fattat beslut om. Jag tycker att det är lite märkligt
              att det inte har framgått tidigare för Vattenfall att det här
              är allvar och att besluten som riksdagen har fattat ska verkställas,
              och det är märkligt att man från regeringens sida är tvungen att
              än en gång påpeka det för Vattenfall.
            </seg>
          </u>
          <note type="speaker" xml:id="i-614105b3a3bd7123-0">
            Anf. 24 Statsrådet PETER NORMAN (M):
          </note>
          <u xml:id="i-a247d5480f07af75-5" who="unknown">
            <seg xml:id="i-41431ab9d7f77f23-0">
              Fru talman! Tack för interpellationen, Kent Persson! Det är en
              viktig interpellation och ett viktigt bolag. Om man satte Vattenfall
              på börsen och sedan dividerade marknadsvärdet med nio miljoner
              svenskar skulle man se att det blev en mycket stor peng per svensk,
              för det är ett otroligt viktigt bolag för hela folkhushållet.
            </seg>
            <seg xml:id="i-e881cae47e245d75-0">
              Jag tror rent allmänt att ett bolag mår bra om det har fyra ordentliga
              kraftcentrum. Det ska vara en stark företagsledning, det ska vara
              en stark styrelse, det ska vara en stark ägare och det ska gärna
              också vara ett starkt lokalt fack. Då tror jag att bolag mår ganska
              bra.
            </seg>
            <seg xml:id="i-9c804fca9abc28d8-0">
              I de företagsskandaler som har inträffat i Sverige, Europa och
              även USA de senaste tio tjugo åren har det oftast varit så att
              någon av de här fyra hörnpelarna har fallerat. Det har ofta varit
              ägarfunktionen, och det har ibland varit styrelsefunktionen. Vad
              gäller Vattenfall tror jag att man kan säga att bolaget har haft
              en stark företagsledning, men det har inte historiskt sett haft
              ordentliga kraftcentrum i form av ägare eller styrelse.
            </seg>
            <seg xml:id="i-d69fb661cd60d502-0">
              Nu har vi en ny styrelse i Vattenfall sedan drygt ett år tillbaka
              som jag är väldigt nöjd med. Vi är närmare bolaget, vill jag påstå,
              än vad man har varit tidigare. Vi har träffar med ordförande och
              vd åtminstone en gång i kvartalet då jag själv och statssekreteraren
              är med. Ofta sker det träffar även mellan kvartalsmötena, och
              statssekreteraren talar med ordföranden om inte varje vecka så
              i alla fall nästan varje vecka.
            </seg>
            <seg xml:id="i-3098b482240a0bbb-0">
              Vattenfall har ett tydligt uppdrag, och jag vill hävda att det
              blev stärkt för två år sedan när det ändrades från att man var
              ledande i Sverige till att bli ett av de ledande i Europa. Det
              är en större utmaning att vara ett av de ledande i Europa än att
              vara det ledande i Sverige i omställningen till en förnyar energimix.
            </seg>
            <seg xml:id="i-795abdbeb20df818-0">
              Däremot kan jag hålla med Kent Persson om att bolaget borde ha
              agerat snabbare historiskt. Men det är viktigt nu, tycker jag,
              att bolaget och ägarna, det vill säga svenska folket representerat
              av mig som ägarminister, går hand i hand och är överens om tagen
              framöver. Det drygt senaste året har vi ägnat åt exakt detta.
              Vi har träffat bolagsledningen ibland, styrelsen ibland och haft
              möten på tjänstemannanivå ibland för att bli överens med bolaget
              om att det är hit vi är på väg. Det var för att verkligen fastslå
              detta som vi hade en extra bolagsstämma i november. Därför är
              det en poäng, tycker jag, att bolaget och ägaren talar samma språk
              och är överens om saker och ting, till exempel punkten om selektiva
              avyttringar med fokus på koldioxidintensiv produktion för att
              reducera finansiell exponering av koldioxidutsläpp.
            </seg>
            <seg xml:id="i-8f0ccdc56eb58a8f-0">
              Man ska dock ha klart för sig att Vattenfall har ett dilemma
              just i dag och i den närmaste framtiden, och det är att de tillgångar
              som bolaget har i form av koltillgångar är de tillgångar som ger
              det största kassaflödet. Det är från de pengarna som de kan investera
              i förnybar energi, så det hela hänger ihop. Skulle Vattenfall
              göra en dramatisk försäljning av koltillgångarna i dag skulle
              de inte heller få ett kassaflöde som möjliggör pengar till investeringar
              i förnybar energi.
            </seg>
            <seg xml:id="i-57d3b84fc9f7646d-0">
              Det hela hänger alltså ihop. Det är lite av en atlantångare,
              men nu vänder vi den. Nu är ägaren, styrelsen och företagsledningen
              överens. Detta manifesterades på bolagsstämman då statssekreteraren,
              ordföranden och vd:n höll var sitt tal med samma innebörd. Det
              är viktigt att återigen slå fast att det är 65 miljoner ton 2020
              som gäller, även om jag håller med Kent Persson om att bolaget
              borde ha agerat snabbare och tidigare i den här frågan.
            </seg>
          </u>
          <note type="speaker" xml:id="i-5bb866cef8df0fa3-0">
            Anf. 25 KENT PERSSON (V):
          </note>
          <u who="kent_persson_8dd737" xml:id="i-c10fd62b5212b680-4">
            <seg xml:id="i-1874351a522326db-0">
              Fru talman! Jag hänger nog inte riktigt med i de här matematiska
              övningarna när det gäller att det stora kassaflödet genereras
              från kol- och gaskolkraft.
            </seg>
            <seg xml:id="i-b136c74ad6f2e816-0">
              Nuon var den största investeringen som Vattenfall har gjort,
              på 100 miljarder när bolaget hade ett bokfört värde på 50 miljarder.
              Så såg köpet ut. Dessutom går Nuon inte riktigt runt, utan de
              visar på förluster. Det innebär att man är tvungen att skriva
              ned värdet på Nuon, vilket man kallar för goodwill i balansräkningen.
              Det här är en affär som kommer att belasta de svenska skattebetalarna
              framöver. Min bild av det hela är att billig svensk vattenkraft
              och kärnkraft håller uppe ekonomin i Vattenfall totalt sett och
              täcker underskotten på kontinenten, framför allt Nuons förluster.
            </seg>
            <seg xml:id="i-a9af9b89af5f0e67-0">
              En annan del är att Vattenfall står för stora investeringar i
              Tyskland och har gjort stora investeringar i kärnkraften i där.
              Tyskland har på ett demokratiskt sätt bestämt att det här ska
              avvecklas.
            </seg>
            <seg xml:id="i-f51821e662755793-0">
              Det gläder mig att statsrådet kontinuerligt har kontakterna med
              Vattenfalls ledning. Det är mycket bra. Därför undrar jag om statsrådet
              är informerad om att Vattenfall tänker stämma tyska staten för
              avtalsbrott när det gäller kärnkraften. Jag blev uppriktigt förvånad
              när jag fick uppgifterna att svenska Vattenfall som staten är
              ägare i stämmer en annan stat på det sättet. Därför vill jag veta
              om statsrådet är informerad om den saken.
            </seg>
            <seg xml:id="i-0c8978fd30c8d1a1-0">
              Jag misstror inte alls statsrådet när det gäller viljan att styra.
              Man går ut och talar om att CO2-utsläppen ska reduceras dramatiskt.
              Ett sätt som Vattenfall gjort det på för så har skett under de
              senaste åren är att sälja tillgångar, såsom kolkraften i Polen.
              Också i Danmark gör man sig av med den, liksom på andra håll.
              Det är ett sätt att minska kolkraften, men totalt sett blir det
              inte bättre i världen. Därför behövs kraftiga investeringar i
              förnybart, och då är det viktigt att man följer upp att så verkligen
              sker.
            </seg>
          </u>
          <note type="speaker" xml:id="i-a00f275251d28d7e-0">
            Anf. 26 Statsrådet PETER NORMAN (M):
          </note>
          <u xml:id="i-a247d5480f07af75-6" who="unknown">
            <seg xml:id="i-56eeddc8f93ddea3-0">
              Fru talman! När det gäller Nuon är Kent Persson och jag helt
              överens. Med facit i hand vet vi att det var ett överpris Vattenfall
              betalade för Nuon. Utan tvekan var det en mycket dålig affär för
              Vattenfall och i slutändan de svenska skattebetalarna. Det är
              beklagligt, men nu är affären gjord och vi får hantera det så
              gott det går. Jag håller helt med om att det pris Vattenfall betalade
              för Nuon inte var rimligt. Det ser vi med facit i hand.
            </seg>
            <seg xml:id="i-b8235aaa3d45467f-0">
              Jag tror att Kent Persson och jag är överens om mycket. Dock
              är vi inte överens om stämningen mot tyska staten. Jag tycker
              att Vattenfall där bör agera som vilket bolag som helst, trots
              att det ägs av svenska staten. Jag är informerad och tycker att
              det är helt rimligt att Vattenfall riktar krav mot tyska staten
              på grund av minskade intäkter av kärnkraften. Här kan vi tycka
              olika, men som svar på frågan kan jag säga att jag var informerad
              och hade inget att erinra mot det.
            </seg>
            <seg xml:id="i-3e0dc40f5e30edeb-0">
              Låt mig gå tillbaka lite grann till bolagsstämman. På bolagsstämman
              satte vi ett nytt ekonomiskt mål för Vattenfall. Det gör vi för
              alla bolag under en treårsperiod. Vi ska hitta bättre, mer precisa
              och mer relevanta mål för bolagen. Det behöver göras kontinuerligt
              dels för att bolagens verksamhet förändras, dels för att ränteläget
              förändras kraftigt. Vi har nu räntor på 1 procent. Att då som
              tidigare ha ett mål för avkastningen av kapital på 15 procent
              är orimligt. Detta kritiserar jag och vi i många sammanhang, alltså
              att den privata sektorn sätter upp orimligt höga avkastningsmål.
              Det leder till mycket märkliga incitamentseffekter i bolagen när
              man kort och gott säger till dem, i det här fallet Vattenfall,
              att investeringar som inte når 15 procent ska vi inte göra. Det
              är förstås helt absurt.
            </seg>
            <seg xml:id="i-8d5bc724a949824a-0">
              Nu säger vi 9 procent av sysselsatt kapital. Detta i sin tur
              leder till fler investeringsmöjligheter, framför allt i förnybar
              energi. Det är en mycket kraftig signal från ägaren att vi vill
              se det och att det inte håller att säga att det inte ger 15 procents
              avkastning. Nu gäller: Ut och leta nya investeringsmöjligheter,
              gärna i förnybar energi!
            </seg>
            <seg xml:id="i-306e602d7392bf96-0">
              Sedan vill jag filosofera lite kring det Kent Persson säger om
              att sälja till någon annan som släpper ut lika mycket koldioxid.
              Ja, det är värt att diskutera. Om Vattenfall, å ena sidan, säljer
              en kolkraftstillgång till någon annan som fortsätter med den verksamheten
              blir det lika mycket koldioxid i luften. Man kan, å andra sidan,
              säga att om jag håller på med heroinsmuggling och säljer min verksamhet
              till någon annan finns det lika mycket heroin i omlopp och jag
              kan därför lika gärna fortsätta att tjäna pengar på det. Det tycker
              vi inte heller om.
            </seg>
            <seg xml:id="i-6b88c09e60744107-0">
              Någonstans finns det en poäng med att bolaget säger att man inte
              vill befatta sig med fossil verksamhet över tiden. I bästa fall
              läggs verksamheten ned och vi får i stället förnybar energi, men
              om detta inte går att uppnå finns det trots allt ett värde i att
              förklara att utifrån våra värderingar har vår ägare, eller vad
              vi nu vill säga, varit tydlig med att vi inte ska hålla på med
              detta och att vi kommer att sälja av det även om det innebär att
              någon annan i stället tillverkar energi med koldioxidutsläpp,
              vilket dock skulle vara beklagligt.
            </seg>
          </u>
          <note type="speaker" xml:id="i-0f9780e178ea14bb-0">
            Anf. 27 KENT PERSSON (V):
          </note>
          <u who="kent_persson_8dd737" xml:id="i-c10fd62b5212b680-5">
            <seg xml:id="i-1a1ae9d4695fd422-0">
              Fru talman! Ja, det var närmast ett filosofiskt resonemang även
              från min sida beträffande att helheten inte förändras. Jag tycker
              att Vattenfall ska sälja. Det är bra om Vattenfall kan uppnå de
              mål och den inriktning som finns.
            </seg>
            <seg xml:id="i-e0a5bb66d4b5ab71-0">
              Det är också bra att vi har ett statsråd som kan stå här och
              vara öppen, ärlig och rak i sin kommunikation och som säger: Ja,
              jag är informerad om att Vattenfall har stämt tyska staten. Det
              är bra. Det är mer än vad Vattenfall har gjort, för de har sagt
              att de inte kommenterar det, att de inte tror att de har gjort
              det. Det är bra gjort av statsrådet, mycket bra.
            </seg>
            <seg xml:id="i-f050b6b78b4bed45-0">
              Det hela är verkligen märkligt. Ett demokratiskt beslut har fattats
              i Tyskland. Vattenfall stämmer tyska staten för det. Det känns
              inte bra.
            </seg>
            <seg xml:id="i-c7ae65cb1bfda96e-0">
              I övrigt verkar det finnas ett genuint intresse från statsrådet
              att följa Vattenfalls verksamhet framöver, vilket jag tycker är
              väldigt, väldigt bra. Det är ett viktigt företag, kronan bland
              svenska statens företag, och det har en viktig roll att spela
              även i framtiden.
            </seg>
            <seg xml:id="i-87474ce378e23f9f-0">
              Det finns anledning att fråga sig om vi verkligen har en stark
              ledning. Hur har investeringarna skett? Kommer de i framtiden
              att ske så som det är sagt, när ledningen säger att investeringsplanerna
              kommer att kunna revideras beroende på vad som händer?
            </seg>
            <seg xml:id="i-b9a2f6d8d03c8ae9-0">
              Att regeringen gått ut med ägardirektiv där avkastningskraven
              sänks är bra. Vi har under flera år tyckt, vilket statsrådet känner
              till, att det är orimligt att ha dessa avkastningskrav. Det är
              mycket bra att direktiven kommer på plats.
            </seg>
          </u>
          <note type="speaker" xml:id="i-35626e05d433cc3c-0">
            Anf. 28 Statsrådet PETER NORMAN (M):
          </note>
          <u xml:id="i-a247d5480f07af75-7" who="unknown">
            <seg xml:id="i-31646464cada7f0f-0">
              Fru talman! Det har varit en mycket bra och mycket viktig debatt.
              För egen del tycker jag att vi fått fason på Vattenfall vad gäller
              styrelsesammansättningen. Sedan hade både Kent Persson och jag
              hoppats att omställningen mot förnybar energi skulle gå fortare.
            </seg>
            <seg xml:id="i-5609b51882757526-0">
              Jag har gärna interpellationer i frågan med Kent Persson och
              andra även framöver, men jag tror att det är viktigt att jag kommer
              till näringsutskottet och talar om Vattenfall och att även bolaget
              självt kommer dit oftare än i dag och berättar vad de gör, hur
              planerna uppnås, vilka investeringsstrategier de har för framtiden
              och så vidare. Det är bra för bolaget, det är bra för oss i den
              politiska sfären och det är bra för vår allmänhet.
            </seg>
            <seg xml:id="i-6f348c04833757dd-0">
              Jag ska ta initiativ till en diskussion med utskottets ordförande
              om att få en rutin som innebär att Vattenfall besöker utskottet
              åtminstone en gång om året, kanske en gång per termin, för att
              stärka sitt förtroende och informera utskottets ledamöter så att
              de är up to date beträffande det som bolaget håller på med.
            </seg>
          </u>
          <note xml:id="i-fc12525db0d6a235-2">
            Överläggningen var härmed avslutad.
          </note>
          <note xml:id="i-fdcf00bea3422c45-0">
            12 § Bordläggning och beslut om förlängd motionstid
          </note>
          <note xml:id="i-324288e290855961-0">
            Anmäldes och bordlades
          </note>
          <note xml:id="i-166e28fe6b8ca857-0">
            Kammaren biföll talmannens förslag att motionstiden för propositionen
            och skrivelserna skulle förlängas till fredagen den 18 januari
            2013 .
          </note>
          <note xml:id="i-0d2527fdc58fe4ff-0">
            13 § Anmälan om interpellation
          </note>
          <note xml:id="i-e81057d97eddab7e-0">
            Anmäldes att följande interpellation framställts
          </note>
          <note xml:id="i-6288177da12f603b-0">
            den 20 december
          </note>
          <note xml:id="i-91abdf16c9627a3b-0">
            Julia Kronlid
          </note>
          <note xml:id="i-c8b91f5ae938e960-0">
            Interpellationen redovisas i bilaga som fogats till riksdagens
            snabbprotokoll tisdagen den 15 januari 2013.
          </note>
          <note xml:id="i-4ad8417e6f7865fc-0">
            14 § Anmälan om skriftliga svar på frågor
          </note>
          <note xml:id="i-394773e9c140e1b3-0">
            Anmäldes att skriftliga svar på följande frågor inkommit
          </note>
          <note xml:id="i-7ff2be37fd4f509e-0">
            den 19 december
          </note>
          <note xml:id="i-d2fc47eb1b4ec52a-0">
            Ann-Kristine Johansson
          </note>
          <note xml:id="i-6288177da12f603b-1">
            den 20 december
          </note>
          <note xml:id="i-6c5ff0653c44e2c9-0">
            Phia Andersson
          </note>
          <note xml:id="i-66dcfeee495ea28f-0">
            Svaren redovisas i bilaga som fogats till riksdagens snabbprotokoll
            tisdagen den 15 januari 2013.
          </note>
          <note xml:id="i-bd5030ead16f1fcb-0">
            15 § Kammaren åtskildes kl. 13.29.
          </note>
          <note xml:id="i-308781828286024a-0">
            Förhandlingarna leddes av förste vice talmannen.
          </note>
          <note xml:id="i-8c826c35836198b3-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
