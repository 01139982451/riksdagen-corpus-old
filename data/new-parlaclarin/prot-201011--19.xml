<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--19</head>
          <docDate when="2010-11-23">2010-11-23</docDate>
        </div>
      </front>
      <body>
        <div>
          <note xml:id="i-5385d6f8eb44839a-0">
            ﻿
          </note>
          <note xml:id="i-d63ef8ce2f44fd50-0">
            Riksdagens protokoll
          </note>
          <note xml:id="i-13616d91e0e82bfc-0">
            2010/11:19
          </note>
          <note xml:id="i-76e80b84502ee26d-0" type="date">
            Tisdagen den 23 november
          </note>
          <note xml:id="i-e6b8d24a7957fae8-0">
            Kl. 13:00 - 19:26
          </note>
          <note xml:id="i-9d2dc29fa7d2836c-0">
            1 § Justering av protokoll
          </note>
          <note xml:id="i-eb4aca8375da4035-0">
            Justerades protokollet för den 17 november.
          </note>
          <note xml:id="i-2138356ad7709188-0">
            2 § Ledighet
          </note>
          <note xml:id="i-656cfead81eaddf6-0">
            Förste vice talmannen meddelade att Anders Hansson (M) ansökt
            om ledighet under tiden den 10 januari 20114 mars 2011.
          </note>
          <note xml:id="i-1132026ce1c30ca0-0">
            Kammaren biföll denna ansökan.
          </note>
          <note xml:id="i-d14c62b8151f87a4-0">
            Förste vice talmannen anmälde att Linda Andersson (M) skulle
            tjänstgöra som ersättare för Anders Hansson.
          </note>
          <note xml:id="i-dd5d74a97c1e1d60-0">
            3 § Anmälan om inkomna uppteckningar från EU-nämndssammanträde
          </note>
          <note xml:id="i-86b9a384a80d4cc6-0">
            Förste vice talmannen anmälde att uppteckningar från EU-nämndens
            sammanträde fredagen den 5 november inkommit.
          </note>
          <note xml:id="i-7efa61176e8a04e9-0">
            4 § Anmälan om inkomna protokollsutdrag från utskott
          </note>
          <note xml:id="i-64c8107ded382aef-0">
            Förste vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note xml:id="i-b5eb3d51c9a13c7c-0">
            5 § Anmälan om fördröjda svar på interpellationer
          </note>
          <note xml:id="i-1df33c35bd808f60-0">
            Till riksdagen hade inkommit följande skrivelser:
          </note>
          <note xml:id="i-fa18492d35c527d5-0">
            Interpellation 2010/11:44
          </note>
          <note xml:id="i-8070bc84756b2827-0">
            Interpellation 2010/11:44 Sveriges agerande för energieffektivisering
            i EU
          </note>
          <note xml:id="i-6f4f51f138c70879-0">
            Interpellationen kommer att besvaras tisdagen den 30 november
            2010.
          </note>
          <note xml:id="i-729e7fa8b30e72f9-0">
            Skälet till dröjsmålet är nationella samt utrikes resor.
          </note>
          <note xml:id="i-bc6ed4c6d190041f-0">
            Dag Ekman
          </note>
          <note xml:id="i-204a930fc705abad-0">
            Interpellation 2010/11:71
          </note>
          <note xml:id="i-c6c9d8ff2ed19763-0">
            Interpellation 2010/11:71 Turkiet och det politiska Köpenhamnskriteriet
          </note>
          <note xml:id="i-9149da1c06201241-0">
            Interpellationen kommer att besvaras onsdagen den 22 december
            2010.
          </note>
          <note xml:id="i-bacef554014c1f56-0">
            Skälet till dröjsmålet är utlandsresor.
          </note>
          <note xml:id="i-f8f84b06df60cc8a-0">
            Carl Bildt
          </note>
          <note xml:id="i-3a4860e089a9b530-0">
            6 § Svar på interpellation 2010/11:45 om hanteringen av datalagringsdirektivet
          </note>
          <note type="speaker" xml:id="i-5f395864c70577c7-0">
            Anf. 1 Justitieminister BEATRICE ASK (M):
          </note>
          <u who="unknown" xml:id="i-72860e330c90d066-0">
            <seg xml:id="i-76ba229f36a4f109-0">
              Fru talman! Jens Holm har frågat mig dels om det är mitt ställningstagande
              att det är rimligt och proportionerligt att tvinga operatörer
              att bygga upp databaser över alla svenskars trafikuppgifter, dels
              om jag avser att vänta med implementeringen av datalagringsdirektivet
              i ljuset av processen i EU-domstolen och EU-kommissionens översyn.
            </seg>
            <seg xml:id="i-4f87702fe267c222-0">
              Regeringen beslutade den 11 november 2010 att inhämta Lagrådets
              yttrande över ett förslag om genomförande av datalagringsdirektivet.
              Förslaget innebär att leverantörer av allmänt tillgängliga elektroniska
              kommunikationstjänster eller allmänna kommunikationsnät ska lagra
              vissa trafik-, lokaliserings- och abonnemangsuppgifter. Förslaget
              syftar till att säkerställa att uppgifterna finns tillgängliga
              för avslöjande, utredning och åtal av brott. De uppgifter som
              lagras med stöd av direktivet ska få lämnas ut endast till brottsbekämpande
              myndigheter.
            </seg>
            <seg xml:id="i-8f98ef525828801a-0">
              Arbetet med förslaget har inneburit svåra avvägningar och tagit
              lång tid. Uppgifterna utgör ett nödvändigt och effektivt redskap
              för brottsbekämpningen. Samtidigt har det varit viktigt att skapa
              ett godtagbart skydd för den personliga integriteten. En av de
              viktigaste frågorna när det gäller integritetsskyddet är hur länge
              uppgifter lagras. Direktivet ger medlemsstaterna en möjlighet
              att välja en lagringstid som är minst sex månader och högst två
              år. Trafikuppgiftsutredningen föreslog en lagringstid om ett år.
              Men regeringen föreslår, med hänsyn till integritetsskyddet, att
              lagringstiden ska vara den kortast möjliga, det vill säga sex
              månader. Regeringen har av integritetsskäl också föreslagit att
              mer av regleringen bör ske i lag än vad utredningen föreslog.
              Därigenom ökar riksdagens kontroll. Vidare föreslås ett högre
              säkerhetskrav avseende de uppgifter som ska lagras enligt direktivet
              än vad som gäller för de uppgifter som leverantörerna får spara
              i dag. Det ska också noteras att regeringen inom kort avser att
              i en lagrådsremiss föreslå förändringar när det gäller under vilka
              förutsättningar polis och åklagare kan få tillgång till dessa
              uppgifter.
            </seg>
            <seg xml:id="i-64546aa49a07fc08-0">
              Sverige har dömts av EU-domstolen för att inte ha genomfört direktivet
              i tid. Nu väntar en ny stämning mot Sverige. Resultatet kan bli
              höga böter och vite som löper till dess lagstiftning finns på
              plats. Vi måste därför agera.
            </seg>
            <seg xml:id="i-db995215a291f85d-0">
              Det bör i detta sammanhang noteras att varken den tyska eller
              den rumänska författningsdomstolen har underkänt själva direktivet,
              utan det är deras nationella lagstiftning för att genomföra direktivet
              som har underkänts. Inte heller finns det någon pågående prövning
              av direktivet i EU-domstolen på Irlands begäran.
            </seg>
            <seg xml:id="i-5950f0601209014f-0">
              Det bör slutligen poängteras att förslaget inte innebär att det
              införs en generell övervakning av medborgarna. Att ett lagringskrav
              avseende vissa uppgifter införs innebär inte att polis och åklagare
              får fri tillgång till lagrade uppgifter. Det är bara en bråkdel
              av de uppgifter som lagras som kan och kommer att begäras ut av
              de brottsbekämpande myndigheterna. Resten av de uppgifter som
              lagras med stöd av direktivet kommer att raderas efter sex månader
              utan att någon har sett dem.
            </seg>
          </u>
          <note type="speaker" xml:id="i-04b70dfae8365d79-0">
            Anf. 2 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-0">
            <seg xml:id="i-db063bc5f8bd1fe2-0">
              Fru talman! Jag tackar justitieminister Beatrice Ask för svaret
              på min interpellation om datalagringsdirektivet. Strax efter det
              att jag hade skickat i väg min interpellation kom justitieministern
              med en lagrådsremiss som nu har behandlats av Lagrådet.
            </seg>
            <seg xml:id="i-98aba9b8cb10b6a3-0">
              Ett datalagringsdirektiv innebär stora inskränkningar av den
              personliga integriteten. Man skulle kunna säga att datalagring
              är den selektiva spaningens tydliga motsats. I stället för att
              man fokuserar arbetet på särskilda brottslingar dem som är misstänkta
              för grov brottslighet ska man nu trassla in hela svenska folket
              i ett övervakningssystem där all vår telekommunikation och datorkommunikation
              ska lagras i ett halvår.
            </seg>
            <seg xml:id="i-fe19fb5c43244c38-0">
              Jag ser tyvärr datalagringsdirektivet som en naturlig fortsättning
              på det övervakningssamhälle som regeringen håller på att bygga
              upp, med FRA, Ipred och nu datalagringsdirektivet. När tekniken
              finns att övervaka människor förstår jag att det kan vara frestande
              för politiker att också göra det. Men bara för att en teknik finns
              måste den inte användas.
            </seg>
            <seg xml:id="i-ac222f086e1a816c-0">
              Vi i Vänsterpartiet delar emellertid justitieministerns ambition
              att grova brottslingar ska jagas. De ska lagföras och sättas fast
              helt klart. Men det finns andra medel för att komma åt grova brottslingar.
            </seg>
            <seg xml:id="i-3189d0914d3a6f98-0">
              Man ska också komma ihåg priset för datalagringsdirektivet. Det
              innebär att hela svenska folket kommer att känna stor osäkerhet
              i fortsättningen när de ringer och när de är ute på nätet. Det
              är faktiskt någonting som justitieministern själv slår fast i
              lagrådsremissen. På s. 18 skriver man: Lagringen skulle kunna
              leda till att enskilda i viss utsträckning avstår från att använda
              elektroniska kommunikationsmedel i syfte att undvika att uppgifter
              registreras.
            </seg>
            <seg xml:id="i-928cd89404fb8852-0">
              Jag tror att det är precis denna konsekvens vi kan få: Människor
              känner sig övervakade. Man tycker att det känns obehagligt att
              stora databaser och register över vår elektroniska trafik byggs
              upp. Det finns en opinionsundersökning från Tyskland, där man
              har infört datalagringsdirektivet det är i och för sig nu upphävt
              av författningsdomstolen. I undersökningen konstateras att mer
              än hälften av dem man tillfrågade kände sig övervakade sedan datalagringsdirektivet
              hade införts. En betydande andel hade även ändrat på sitt sätt
              att kommunicera på Internet och när de ringer i telefon.
            </seg>
            <seg xml:id="i-55fd6d53da990b32-0">
              Jag undrar varför det är så bråttom just nu med datalagringsdirektivet.
              Justitieministern hade ju en hel mandatperiod på sig under förra
              mandatperioden. Då infördes det inte. Nu, strax efter valet, har
              däremot den borgerliga regeringen fått bråttom att införa datalagringsdirektivet.
              Jag anser att detta kan vara ett brott mot Europakonventionens
              artikel 8, där just kommunikationshemligheten stadgas. Vi ser
              också att det finns en lång rad remissinstanser som är kritiska
              mot införandet av datalagringsdirektivet.
            </seg>
            <seg xml:id="i-e54feaaa50708a80-0">
              Varför inte i stället ta strid för integriteten och de mänskliga
              rättigheterna och låta bli att införa datalagringsdirektivet?
            </seg>
          </u>
          <note type="speaker" xml:id="i-5b142c5a0ea35c9a-0">
            Anf. 3 Justitieminister BEATRICE ASK (M):
          </note>
          <u who="unknown" xml:id="i-72860e330c90d066-1">
            <seg xml:id="i-01bf7a008f3c508e-0">
              Fru talman! Först tycker jag att det är viktigt att säga att
              regeringen inte tycker att man ska trassla in hela svenska folket
              i ett övervakningssamhälle. Det är ändå viktigt att ha klart för
              sig att den typ av uppgifter vi talar om i allmänhet finns lagrade
              redan i dag. Uppgifterna används och är väldigt betydelsefulla
              i många brottsutredningar.
            </seg>
            <seg xml:id="i-65d2fa6b97145188-0">
              Bakgrunden till direktivet är en oro eller ett bekymmer som man
              såg bland annat från den förra socialdemokratiska regeringen i
              Sverige. Man såg att operatörer möjligen skulle välja andra sätt
              för fakturering och annat, och då skulle denna typ av information
              inte längre lagras. Det drevs fram ett direktiv som innebär krav
              på viss lagring i samtliga länder.
            </seg>
            <seg xml:id="i-9d243411b6f21b39-0">
              Det man lägger fram är ett förslag om att operatörerna ska vara
              skyldiga att lagra vissa uppgifter, och sedan finns det ramar
              för hur länge de ska lagras. Jag berättade att vi återkommer med
              vilka regler som ska gälla för att få ut uppgifterna, och de ska
              bara användas för brottsbekämpningsändamål.
            </seg>
            <seg xml:id="i-31c89a900b1b4d49-0">
              Det vi har ägnat mycket tid åt och som vi har fått mycket kritik
              för att det har tagit för lång tid är hur man gör för att säkerställa
              rättssäkerhet och de aspekter på integritet jag tycker är oerhört
              betydelsefulla. Där har vi arbetat med att göra lag av delar av
              det hela, i stället för andra typer av regler. Vi har också begränsat
              lagringstiden, det vill säga den sammantagna risken för att någonting
              skulle komma utanför.
            </seg>
            <seg xml:id="i-76bd81db308c418e-0">
              Det innebär enligt det förslag vi har haft i Lagrådet att Post-
              och telestyrelsen får i uppgift att bevaka att operatörerna använder
              sig av en organisation som säkerställer denna typ av uppgifter.
              Denna regering har även sett till att bland annat få Säkerhets-
              och integritetsskyddsnämnden på plats. Det var oerhört betydelsefullt
              att åstadkomma detta under förra mandatperioden, och vi jobbar
              alltså med det.
            </seg>
            <seg xml:id="i-d97093a72806bd4a-0">
              Varför är det då så bråttom? Jo, det är bråttom framför allt
              av ett skäl, och det är att vi naturligtvis har ett intresse av
              att säkerställa att brottsbekämpande myndigheter får uppgifterna.
              Det är dock också så att vi är dömda. Sverige är medlem i EU,
              och vi är dömda därför att vi har tagit god tid på oss att vända
              och vrida på detta och lägga det tillsammans med det arbete som
              polismetodutredning och annat innebär för att på bästa sätt säkra
              integritet och rättssäkerhet.
            </seg>
            <seg xml:id="i-0b6c191efa329236-0">
              Vi riskerar nu att bli tilldömda vite och böter. Det tickar inte
              bara ut i form av en engångssumma, utan det tickar varje dag till
              dess det finns en lagstiftning på plats. Det gör att vi känner
              oss tvingade att försöka få ett beslut inom rimlig tid.
            </seg>
            <seg xml:id="i-18d1d0e8fce4d54e-0">
              Varför ska det då ske just nu? Ja, vi är i princip färdiga också
              med de förslag som behövs för att fastställa regler för på vilka
              grunder polis och åklagare ska kunna hämta ut uppgifter. Jag har
              tyckt att det är viktigt att göra två saker samtidigt. Tyvärr
              blev det inte exakt samtidigt, men vi känner oss lite pressade
              av tiden.
            </seg>
            <seg xml:id="i-3355295e890708ab-0">
              Vi har jobbat med detta, och då är det lämpligt att det nu läggs
              fram. Jag har inte dåligt samvete för att det har tagit för lång
              tid, och jag har inte heller dåligt samvete för att vi lägger
              fram det just nu i början av perioden. Vi har försökt lösa uppgiften
              att värna både brottsbekämpningen och integritetsaspekten. Det
              är en svår balans som nästan alltid finns i brottsbekämpning,
              och jag tycker att vi har lyckats rätt väl. Det tyckte också Lagrådet.
            </seg>
          </u>
          <note type="speaker" xml:id="i-c9aa1acc140ddfb5-0">
            Anf. 4 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-1">
            <seg xml:id="i-1fc1dc7917b6a387-0">
              Fru talman! Jag hävdar att datalagringsdirektivet som det ser
              ut nu och i den form justitieministern har lagt fram det inte
              på långa vägar kommer att räcka ifall man vill jaga grova brottslingar.
              Detta är snarare ett sätt att trassla in svenska folket i ett
              övervakningssamhälle.
            </seg>
            <seg xml:id="i-5e4fc6e8e987543c-0">
              Hur ser till exempel justitieministern på det faktum att grova
              brottslingar i dag använder sig av kryptering då de mejlar, ringer
              eller sms:ar varandra? Självklart har de inte helt vanliga telefoner
              med vanliga abonnemang. Det är vanliga telefoner och de vanliga,
              fasta abonnemangen som kommer att fastna i datalagringsdirektivet.
            </seg>
            <seg xml:id="i-cad0bd1ce479c22f-0">
              Även med kontantkort finns problem. De samtal som rings med kontantkort
              kommer enligt detta förslag inte att lagras, inte heller användning
              som sker via öppna nätverk. Vi vet att det är så man nu kommunicerar
              på allt fler ställen. Vem har ansvaret för de öppna nätverken
              om någon chattar med en terrorist eller vad det nu kan vara? Vi
              kanske vet att personen har använt ett visst öppet nätverk, men
              det gjorde också 2 500 andra personer samma dag.
            </seg>
            <seg xml:id="i-d9164a9f2c0c7fe0-0">
              Detta innebär att direktivet kommer att bli verkningslöst om
              man inte går längre med det. Man måste till exempel förbjuda kryptering,
              och man kanske måste förbjuda kontantkort. Ska man förbjuda öppna
              nätverk? Nej, jag tror inte att vår justitieminister vill göra
              någon av dessa saker. Då borde man faktiskt fråga sig om detta
              är rätt instrument för att komma till rätta med den grova brottsligheten.
              Jag tycker inte att det är det.
            </seg>
            <seg xml:id="i-eed932b7f0443783-0">
              Jag tycker också att det är viktigt att komma ihåg att denna
              regering går längre än EU kräver. Till exempel ska man i justitieministerns
              förslag lagra också de telefonsamtal som är felringda. Det får
              mig att tänka på en film som kom 2007. Den heter Rendition på
              engelska och Utlämnad på svenska. Den bygger på en verklig händelse.
              En marockan, ursprungligen född i Syrien, vid namn Maher Arar
              var på semester i Afrika. Han blev uppringd, uppenbarligen av
              en terrorist. Samtalet bröts efter bara några sekunder. När han
              mellanlandade på JFK-flygplatsen i USA blev han tagen av CIA.
              Han blev sedan förd till Syrien och torterad i nästan ett år.
            </seg>
            <seg xml:id="i-f0beff7ad070dba7-0">
              Detta är ett helt verkligt fall, och det bygger på att han blev
              uppringd av en terrorist och att samtalet lagrades. Sedan blev
              han anklagad för terrorism. Jag menar att denna lagstiftning ökar
              risken för att sådana felaktigheter kan begås. När man bygger
              upp register och stora databaser kan informationen hamna i orätta
              händer, och framför allt skapar det osäkerhet hos människor.
            </seg>
            <seg xml:id="i-1696f734c77d9b0f-0">
              Jag hävdar att regeringen skulle kunna hänvisa till Europakonventionens
              artikel 8 där vår kommunikationshemlighet slås fast. Man skulle
              också kunna hänvisa till det faktum att EU-kommissionen just nu
              håller på att se över datalagringsdirektivet och troligen kommer
              att komma med en ny version i slutet av nästa år. Man skulle kunna
              hänvisa till det osäkra rättsläget med anledning av de domslut
              i både Rumänien och Tyskland som gör att dessa länder i dagsläget
              inte har datalagringsdirektiv.
            </seg>
            <seg xml:id="i-6e37cbb2cff3db5b-0">
              Hade vi haft en regering som tog strid för integriteten och de
              mänskliga rättigheterna hade den gjort det, men uppenbarligen
              vill den inte göra det.
            </seg>
          </u>
          <note type="speaker" xml:id="i-8ffef34f3d5f247d-0">
            Anf. 5 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-f49ddc902f71d436-0">
            <seg xml:id="i-e04a993ed4997b5d-0">
              Fru talman! Även jag vill tacka justitieministern för hennes
              svar på frågorna. Det är en viktig rättsprincip att den som är
              misstänkt för brott ska kunna övervakas och efterföljas medan
              den som inte är det inte ska övervakas. Mellan dessa två grupper
              ska det gå en tydlig linje. Problemet med denna typ av massregistrering
              är att linjen upphävs. Det är som jag ser det en principiell fråga.
            </seg>
            <seg xml:id="i-6c6384273be9f838-0">
              Som Jens Holm har konstaterat stadgar Europakonventionens artikel
              8 rätten till en egen, privat kommunikation. Jag skulle vilja
              fråga ministern om hon ser någon motsatsställning mellan Europakonventionens
              artikel 8 och denna lagstiftning eller om hon ser dem som helt
              och hållet förenliga och vad hon i så fall grundar det på.
            </seg>
            <seg xml:id="i-eb611a2eb3ec598a-0">
              Precis som Jens Holm också påpekade pågår i dag ett arbete i
              EU-kommissionen med att göra om direktivet. Detta är ingen slump;
              direktivet har mött motstånd i en hel rad av EU:s medlemsländer,
              som har varit tveksamma till att genomföra det. Det har också
              mött en omfattande kritik.
            </seg>
            <seg xml:id="i-32827c3f6d1146fd-0">
              Mina frågor till ministern är: När nu arbetet för att göra om
              direktivet pågår, vad kommer Sveriges synpunkter på EU:s datalagringsdirektiv
              att vara? Vilken ståndpunkt har den svenska regeringen? På vilket
              sätt bör direktivet förändras i framtiden, inte minst för att
              garantera den personliga integriteten?
            </seg>
            <seg xml:id="i-d62aafda95a4d286-0">
              Min sista fråga gäller motiven för att införa den här lagstiftningen.
              Ministern har i första hand hänvisat till att det är gällande
              EU-rätt och att vi enligt ett domslut i unionens domstol är skyldiga
              att införa det här. Hade regeringen infört den här lagen om den
              inte hade kommit på EU-nivå?
            </seg>
          </u>
          <note type="speaker" xml:id="i-d19dcaceafe615cf-0">
            Anf. 6 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-ca411ee3d4b194bb-0">
            <seg xml:id="i-fb13b5dfa89aec23-0">
              Fru talman! Även jag ska tacka för svaret från justitieministern.
              Jag vill också tacka ministern för det framgångsrika arbetet under
              det svenska ordförandeskapet, inte minst när det gäller Helsingforssprogrammet
              och arbetet för att skapa mer balans mellan repressiva åtgärder
              när det gäller exempelvis terroristbekämpning och integritet och
              även det framgångsrika arbetet i fråga om straffprocessuella rättigheter.
              Sverige är känt för att jobba i den riktningen, och jag är övertygad
              om att regeringen kommer att göra det.
            </seg>
            <seg xml:id="i-911e48865a6aef1b-0">
              För mig blir den här debatten lite konstig. Det är precis som
              om beslutet om datalagringsdirektivet inte var fattat och inte
              heller hade fått stöd av en majoritet i Sveriges riksdag vid den
              tidigare behandlingen. Så är inte fallet. Det fanns ett antal
              partier under den tidigare justitieminister som nu befinner sig
              i USA som hade bråttom. Frågan kanske hade varit mer befogad att
              ställa till just honom än till nuvarande justitieministern om
              varför det var så bråttom.
            </seg>
            <seg xml:id="i-14e8b0289091e717-0">
              Det beslutet drevs igenom av en majoritet i Sveriges riksdag.
              Låt mig säga att den som vill titta i protokollet kan konstatera
              att mitt och justitieministerns parti inte var bland dem som stödde
              förslaget då. Nu är dock beslutet fattat.
            </seg>
            <seg xml:id="i-2c74420546f8dd62-0">
              Ett faktum som man inte kan låtsas bort är att Sverige har blivit
              fällt i EU-domstolen för att vi inte har infört och tillämpat
              reglerna, just därför att vi har varit noga.
            </seg>
            <seg xml:id="i-944dc7b0e6ea2520-0">
              Nu befinner vi oss i en situation där Sverige för första gången
              kan bli tvunget att betala vite. Det är stora pengar; exakt hur
              mycket kan vi inte veta. Men enligt någon form av kvalificerad
              gissning kan det röra sig om nästan 30 miljoner kronor i ett första
              skede. Sedan kommer pengarna att ticka dag för dag, någonstans
              mellan 50 och 60 miljoner kronor per år.
            </seg>
            <seg xml:id="i-88aeace9746ac4ad-0">
              Jag tycker att vi ska fortsätta den här debatten, och vi ska
              föra debatten ute i Europa. Det är viktigt att vi har en bra balans
              mellan repressiva åtgärder och integritet; det är nödvändigt.
              Men frågan är om de som nu hojtar, därför att man vill backa bandet
              och hoppas att beslutet inte redan var fattat, har tänkt att i
              sina kommande budgetmotioner lägga undan de 5060 miljoner kronor
              per år som det behövs för att betala det vite som kommer att krävas
              om vi inte lyder EU-domstolens beslut.
            </seg>
          </u>
          <note type="speaker" xml:id="i-5b980763ab0db3a2-0">
            Anf. 7 Justitieminister BEATRICE ASK (M):
          </note>
          <u who="unknown" xml:id="i-72860e330c90d066-2">
            <seg xml:id="i-5ae74d1be389fad8-0">
              Fru talman! Först och främst är beskrivningen av att kriminella
              skaffar sig kryptering och hittar olika kryphål alldeles riktig.
              De flesta kriminella som vi försöker komma åt är otroligt kreativa.
            </seg>
            <seg xml:id="i-2e638abef72fc917-0">
              Vår ambition i arbetet med den här lagrådsremissen har varit
              att försöka åstadkomma en teknikneutral lagstiftning som står
              sig över tiden. Men föränderligheter har vi hela tiden, och det
              kan alltid innebära svårigheter. Likväl är det så att huvuddelen
              av de kriminella använder sig av de vanliga kommunikationsmedlen,
              och i den meningen vet vi att möjligheten att använda den här
              typen av uppgifter är synnerligen viktig i många komplicerade
              ärenden. Så är det naturligtvis.
            </seg>
            <seg xml:id="i-5a89b5b32f0a7b6c-0">
              Jag delar den bedömning som Jens Holm gör att om man har stora
              register ökar risken. Det är klart att den gör. Det är just därför
              som vi har vinnlagt oss om säkerheten men också om att uppgifter
              inte ska lagras över lång tid.
            </seg>
            <seg xml:id="i-f63d5b5c923f7f68-0">
              Sedan har vi frågan om Europakonventionen, som Jonas Sjöstedt
              tar upp. Den är viktig, och den konventionen gäller i Sverige.
              Det är precis därför Lagrådet har prövat förenligheten i förslaget
              med de bestämmelser vi har att förhålla oss till. Där har vi fått
              ett svar.
            </seg>
            <seg xml:id="i-bf7e3cf8012d52ec-0">
              Vad gäller Rumänien och Tyskland har författningsdomstolar där
              ogiltigförklarat de nationella lagstiftningarna med anledning
              av direktivet, inte direktivet som sådant. Att någon har interna
              nationella problem är inget argument för Sverige i förhållande
              till direktivet.
            </seg>
            <seg xml:id="i-810dffda8e1ceb09-0">
              Så kommer den intressanta frågan: Om EU inte hade bestämt sig
              för att ha ett sådant här lagringsdirektiv, skulle Sverige ha
              gjort det? Det är en hypotetisk fråga, men det är ingen hemlighet
              att jag under resans gång har varit oerhört kritisk till den här
              typen av registrering och kontroll. Jag tycker att man ska vara
              klar över att det här är oerhört viktiga uppgifter i brottsutredningar.
              Med tanke på den allt allvarligare och organiserade brottsligheten
              i dag och nog så komplicerade ärenden skulle jag inte vara tvärsäker
              på att vi förr eller senare inte hade varit tvingade att ta initiativ
              till att möjliggöra att vi kommer åt den typen av kriminalitet.
              Om inte annat tror jag att medborgarna skulle kräva det. Märkligt
              vore annars om det nu finns uppgifter, vilket det gör redan i
              dag, som man kan använda i brottsutredningar. Vår uppgift har
              varit lite grann att se till att vi får bra regler för vad som
              lagras och också när och hur uppgifterna får användas. Där är
              vi väldigt tydliga. Det är ett sätt att säkerställa rättssäkerheten
              och integriteten.
            </seg>
            <seg xml:id="i-11959496c98ffece-0">
              Det är lätt att måla upp en bild av att detta skulle innebära
              att alla var bevakade. Så är det inte, utan det handlar om vissa
              kontaktuppgifter och abonnemangsuppgifter som lagras under en
              relativt kort tid och som ingen kan komma åt med mindre än att
              det finns en misstanke om allvarlig brottslighet. Risken att folk
              ska gå omkring och känna sig nervösa och övervakade är lite överdriven.
              Jag tror att det är farligt att bygga verksamheten på konstigheter.
            </seg>
            <seg xml:id="i-508afee917d5628f-0">
              Att det sedan finns människor som på grund av bevisning, bra
              eller dålig sådan, ibland har råkat illa ut i rättslig prövning
              är sant. Men det säger mer om hur viktigt det är att rättsprövning,
              förhandlingar, utredningar och annat är seriösa och gör att ingen
              fälls på oklara grunder. Om det har skett ett misstag i USA eller
              inte kan inte vara ett argument i den här debatten.
            </seg>
          </u>
          <note type="speaker" xml:id="i-a1f853f9bd8a5a21-0">
            Anf. 8 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-2">
            <seg xml:id="i-1048292e2ab1000d-0">
              Fru talman! Jag tycker visst att om enskilda drabbas av lagar
              som politikerna stiftat finns det verkligen skäl till att tänka
              både en och två gånger och fråga ifall lagstiftningen var så bra.
            </seg>
            <seg xml:id="i-dcab7aec205fd3b0-0">
              Med det här lagförslaget går den borgerliga regeringen längre
              än vad EU kräver. Nu ska fler samtal lagras än vad som EU kräver
              att vi gör. Det tycker jag är mycket märkligt.
            </seg>
            <seg xml:id="i-c9956046ef8071f1-0">
              Jag frågar mig: Vad är förlängningen av datalagringsdirektivet?
              Ja, det började med FRA. Vi får Ipred, och nu får vi också datalagringsdirektivet.
              Vad ska justitieministern göra när hon upptäcker att det inte
              går att få fast de grova brottslingarna därför att de håller på
              med kryptering och att de har kontantkort? Det finns öppna nätverk
              som kan ha tusentals användare på en och samma dag. Vad ska man
              då göra? Ska man förbjuda den verksamheten? Ja, logiken av övervakningssamhället
              talar för att man faktiskt ska göra det.
            </seg>
            <seg xml:id="i-b89463aa61df01e5-0">
              Det finns selektiva sätt att jaga grova brottslingar, och man
              ska jaga grova brottslingar. Jag läste justitieministerns skrivelse
              om hemlig telefonavlyssning där justitieministern konstaterar
              att det för år 2008 utfärdades ungefär 1 000 beslut om hemlig
              telefonavlyssning. Det är beslut som gäller fall där det föreligger
              risk för grov brottslighet. Man avslog i endast 8 av 1 000 fall.
              Där ser man att så gott som alltid då polisen vill avlyssna misstänkta
              brottslingar får polisen göra det.
            </seg>
            <seg xml:id="i-f331b46ed98c9151-0">
              Det är bättre att arbeta selektivt mot brottslingar än att trassla
              in hela svenska folket i ett övervakningssamhälle med register
              och databaser.
            </seg>
          </u>
          <note type="speaker" xml:id="i-8e740a3e5b34b80c-0">
            Anf. 9 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-f49ddc902f71d436-1">
            <seg xml:id="i-83ef45c89fe282ed-0">
              Fru talman! Tack till ministern och meddebattörerna! Beatrice
              Ask sade i sitt svar att det är förenligheten i förslaget med
              Europakonventionens artikel 8 som Lagrådet prövat i sitt yttrande.
              Här har jag yttrandet jag har i och för sig bara hunnit bläddra
              igenom det under den korta tid som gått sedan Beatrice Ask sade
              det men jag hittar det inte. Så vad sade egentligen Lagrådet om
              det här? Jag ber om ursäkt för att jag inte hunnit läsa varje
              bokstav, men jag finner det faktiskt inte i det här dokumentet.
            </seg>
            <seg xml:id="i-8c4f8a2ef1ea9275-0">
              Det är intressant att justitieministern säger att man sannolikt
              inte hade genomfört den här lagstiftningen, åtminstone inte nu,
              om det inte hade varit för att Europeiska unionen har krävt det.
              Det tycker jag är ett viktigt medgivande, för vi har ju här att
              finna en balans mellan personlig integritet och effektivitet i
              brottsbekämpning, och det är politikens sak att stå upp för den
              personliga integriteten. Det tycker jag var ett viktigt klargörande.
            </seg>
            <seg xml:id="i-a8f156f49a63b96b-0">
              Det finns en fråga som ministern inte besvarade och jag förstår
              det, för det var många frågor som ställdes men som jag gärna skulle
              vilja att hon belyste lite mer. Nu när det här direktivet ska
              omarbetas i Europeiska unionen, vad har Sverige för synpunkter?
              Hur vill Sverige att direktivet ska förändras? Med tanke på att
              ministern har medgett sin personliga tveksamhet inför direktivet
              och att det tagit så lång tid måste det väl finnas förslag på
              hur den personliga integriteten kan stärkas i direktivet. Det
              tycker jag skulle vara väldigt intressant att höra i och med att
              den här frågan kommer att bli aktuell mycket snart.
            </seg>
            <seg xml:id="i-618c5e4924181002-0">
              Krister Hammarbergh var uppe i debatten, och det lät på honom
              som att han egentligen är motståndare till den här lagstiftningen
              och att det egentligen är Socialdemokraterna som har drivit igenom
              den. Det visar sig väl också i voteringar och annat vad man egentligen
              tycker. Men jag skulle vilja höra: Tycker du att det egentligen
              vore bäst att slippa den här lagstiftningen?
            </seg>
          </u>
          <note type="speaker" xml:id="i-fa92ffa042efc404-0">
            Anf. 10 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-ca411ee3d4b194bb-1">
            <seg xml:id="i-fec4e035941eecb8-0">
              Fru talman! Den här debatten förs fortfarande lite grann som
              om beslutet inte hade varit fattat redan, som om vi från Sveriges
              sida inte hade förbundit oss att göra detta och som om vi inte
              hade blivit fällda i EU-domstolen. Jag tror inte att rättshaveristiska
              beteenden är bra, inte ens på grundval av en stat och heller inte
              ens på grundval av vad man tycker om utslaget i en domstol. Konsekvensen
              nu skulle vara att Sverige börjar betala vitesbelopp.
            </seg>
            <seg xml:id="i-225eeabb3b982b00-0">
              Jag ställde frågan tidigare: Är Vänsterpartiet och Miljöpartiet
              som partier beredda att i sina budgetmotioner bygga in och ta
              med den kostnad som det skulle innebära om Sverige vägrade att
              genomföra det beslut som EU-domstolen de facto har påpekat att
              vi redan borde ha genomfört?
            </seg>
          </u>
          <note type="speaker" xml:id="i-bd10d4b828b236d9-0">
            Anf. 11 Justitieminister BEATRICE ASK (M):
          </note>
          <u who="unknown" xml:id="i-72860e330c90d066-3">
            <seg xml:id="i-290533c4348fadb7-0">
              Fru talman! Först när det gäller att regeringen går längre än
              vad EU kräver: Ja, vi tar med abonnemangsuppgifterna. Skälet till
              det är att de är mindre känsliga så det är ett mindre problem,
              men det är också att om man ska komma åt exempelvis groomning
              och en del andra brott är det bra om man kan få fram de uppgifterna.
              Det har vi tyckt är rimligt. De lämnas ju redan i dag ut vid misstanke
              om mindre allvarliga brott än vad gäller för trafikuppgifter,
              så det är logik i det. Men jag tror att man kanske inte tänkte
              på den typen av vanliga brott mot barn som begås i dag, där det
              kan vara bra med abonnemangsuppgifterna. Det är skälet.
            </seg>
            <seg xml:id="i-c272c98aeb623a63-0">
              Artikel 8 i Europakonventionen säger att var och en har rätt
              till respekt för sitt privatliv, familjeliv, hem och korrespondens.
              Det är en otroligt viktig regel. Men inskränkningar får man göra
              om det är nödvändigt för exempelvis bekämpning av brott. I direktivet
              har man slagit fast att det är nödvändigt. Sedan har Lagrådet
              naturligtvis ett övergripande ansvar att se till förenligheten
              med svensk lagstiftning när vi kommer med förslag till Lagrådet.
              Det var det jag menade, och jag tycker att det är okej att det
              är på det sättet.
            </seg>
            <seg xml:id="i-3632e55572829c1d-0">
              Jens Holm säger att det är bättre att arbeta selektivt än att
              ha den här typen av system. Ja, det är lätt att säga. Men det
              är ju väldigt selektivt eftersom man bara kan få ut uppgifter
              om man har särskilda skäl och i brottsbekämpningssyfte. Det är
              inte alla uppgifter som används, så det är verkligen selektivt.
            </seg>
            <seg xml:id="i-cae6f4e096259db4-0">
              Hur vill vi då göra när vi nu ska se över direktivet? Först och
              främst behöver vi naturligtvis utvärdera det och se vad som har
              hänt. Det är viktigt.
            </seg>
            <seg xml:id="i-93ce7963827bc9ff-0">
              En annan sak som jag tycker är väldigt viktig och som vi har
              gjort i Sverige är att vi har valt en decentraliserad modell.
              Vi bygger inget centralt storregister i Sverige med den här typen
              av uppgifter, utan vi låter operatörerna hantera det tillsammans
              med de uppgifter som de i alla fall har. Det är i någon mening
              en säkrare modell. Jag tycker att det är en viktig aspekt i den
              här typen av frågor.
            </seg>
          </u>
          <note xml:id="i-3f01aa26b5d8f8b3-0">
            Överläggningen var härmed avslutad.
          </note>
          <note xml:id="i-a352da2f63606e54-0">
            7 § Svar på interpellation 2010/11:49 om åtgärder mot stegrande
            alkoholkonsumtion och påföljande skador
          </note>
          <note type="speaker" xml:id="i-1a7cc2cd02158acd-0">
            Anf. 12 Statsrådet MARIA LARSSON (KD):
          </note>
          <u who="nina_larsson_698017" xml:id="i-35cb585a29d8dc2f-0">
            <seg xml:id="i-3a7c95b8c8b78221-0">
              Fru talman! Elin Lundgren har frågat mig vilka åtgärder jag avser
              att vidta med anledning av det lidande och de kostnader som uppstår
              på grund av en omfattande användning av alkohol.
            </seg>
            <seg xml:id="i-7595d40eedc4d2a9-0">
              Jag delar helt och fullt uppfattningen att kostnaderna för alkoholens
              skadeverkningar är oacceptabelt höga, både för den enskilda individen
              och för samhället i stort. Det gäller även bruk och missbruk av
              tobak och narkotika som tillsammans med en alltför hög alkoholkonsumtion
              utgör de största sjukdomsriskerna. Det finns också tydliga samband
              mellan alkohol, droger och våldsbrott. Det är därför viktigt att
              ta ett samlat grepp om dessa frågor.
            </seg>
            <seg xml:id="i-4c6963684c784e45-0">
              Under den förra mandatperioden påbörjade regeringen ett arbete
              för att samordna och bygga upp en långsiktigt hållbar struktur
              för det förebyggande, brottsbekämpande och behandlande arbetet.
              Den organisation som har skapats täcker såväl nationell som regional
              och lokal nivå. Sammanlagt har ca 1 miljard kronor avsatts. Det
              förebyggande arbetet riktat till barn och ungdomar har stått i
              fokus och då särskilt de barn som växer upp i familjer där missbruk
              förekommer eller i andra otrygga miljöer.
            </seg>
            <seg xml:id="i-b7faf667738dc7d4-0">
              Mycket tyder på att arbetet i flera avseenden har bidragit till
              en positiv utveckling. Exempelvis har det skett en ökad spridning
              av effektiva och kunskapsbaserade metoder i det förebyggande arbetet.
              Det finns också signaler om en minskad alkoholkonsumtion och förändrade
              dryckesvanor i vissa åldersgrupper.
            </seg>
            <seg xml:id="i-f867401f273efedd-0">
              Den totala konsumtionen i hela den vuxna befolkningen har minskat
              med ca 10 procent från år 2004 när konsumtionen var som högst.
              Unga män och kvinnor i åldersgruppen 2024 år har fortfarande en
              alldeles för hög alkoholkonsumtion, men totalkonsumtionen har
              sjunkit något även i denna åldersgrupp, och antalet intensivkonsumtionstillfällen
              bland unga män och kvinnor i åldersgruppen 1629 år har också sjunkit.
              De största förändringarna har skett bland unga män efter 2007.
            </seg>
            <seg xml:id="i-fd4e328d90c4e217-0">
              Det är emellertid framför allt när det gäller de yngre ungdomarnas
              alkoholvanor som det har skett en positiv utveckling. Andelen
              alkoholkonsumenter i årskurs 9 har minskat kontinuerligt. Denna
              utveckling har ägt rum samtidigt som alkohol på flera sätt har
              blivit mer lättillgänglig och marknadsföringen av alkohol mer
              aggressiv. Spridningen av kunskapsbaserade och effektiva preventionsmetoder
              på den regionala och den lokala nivån är en viktig förklaring
              till denna positiva utveckling.
            </seg>
            <seg xml:id="i-2acb10acc2066ea8-0">
              Regeringen har för avsikt att fortsätta den förebyggande satsningen
              som påbörjades under förra mandatperioden för att minska alkohol-
              och tobakskonsumtionen, stoppa narkotikan och minska inverkan
              av andra skadliga droger. Det är en insats för ökad hälsa och
              trygghet i samhället. Detta har vi också uttryckt i regeringsförklaringen.
            </seg>
            <seg xml:id="i-f08d52c83545ca16-0">
              Det är ett arbete som kräver både långsiktighet och samordning.
              I budgeten för 2011 har vi därför föreslagit att ca 260 miljoner
              kronor avsätts för en samlad satsning inom ANDT-området alkohol,
              narkotika, dopning och tobak som i huvudsak avser det förebyggande
              arbetet.
            </seg>
            <seg xml:id="i-df0aa80810212247-0">
              Före årets slut kommer vi också att presentera en samlad strategi
              för alkohol-, narkotika-, dopnings- och tobakspolitiken som är
              tänkt att ersätta de alkohol- och narkotikahandlingsplaner som
              riksdagen antog 2006. Strategin ska överlämnas till riksdagen
              för beslut. Den sträcker sig över fem år och ska följas upp regelbundet
              genom årliga redovisningar till riksdagen. Under perioden 20122014
              beräknar regeringen att anslå ytterligare medel om ca 260 miljoner
              kronor per år för strategins genomförande.
            </seg>
          </u>
          <note type="speaker" xml:id="i-b3124fe7af438f41-0">
            Anf. 13 ELIN LUNDGREN (S):
          </note>
          <u who="elin_lundgren_62373a" xml:id="i-721b98ddd5e4898d-0">
            <seg xml:id="i-9ec3ff5ca56db039-0">
              Fru talman! Jag tackar för svaret från folkhälsominister Maria
              Larsson. Det gläder mig att även hon är oroad över de skadeverkningar
              som alkoholen ställer till med. Jag noterar också i svaret att
              folkhälsoministern genom att säga att det finns tydliga samband
              mellan alkohol, droger och våldsbrott tyvärr verkar särskilja
              alkohol från drogbegreppet. Alkohol är den vanligast förekommande
              drogen i Sverige och ska därför betecknas som drog och inget annat.
            </seg>
            <seg xml:id="i-ef2ccabaa52852dd-0">
              Det stämmer att totalkonsumtionen i landet minskat en aning på
              sista tiden och mer i vissa grupper. Varje minskning är givetvis
              positiv ur alla perspektiv nästan. Det finns några som gärna vill
              upprätthålla och kanske till och med öka alkoholförsäljning och
              konsumtion. Det är de företagare som genom produktion och försäljning
              av alkohol gör ekonomiska vinster.
            </seg>
            <seg xml:id="i-f3b8be16f16ab555-0">
              Fru talman! Folkhälsoministern säger själv i sitt svar att alkohol
              på flera sätt har blivit mer lättillgänglig och marknadsföringen
              av alkohol mer aggressiv. Frågan är om ministern vill ha det på
              det sättet. Alkoholreklam förekommer sedan 2003 frekvent i de
              tryckta medierna, och vi möter den dagligen på tv. Visst finns
              det vissa restriktioner, men reklamen fyller ändå ett syfte för
              de företag som betalar för den, nämligen att få snurr på försäljningen.
              Det får aldrig vara så att kommersiella krafter går före folkhälsan,
              något som jag tycker är uppenbart i fallet med alkohol.
            </seg>
            <seg xml:id="i-628183072e71c6f6-0">
              Ansvariga regeringar har de senaste åren ständigt luckrat upp
              och ökat möjligheterna för marknadsföring och tillgänglighet.
              För den som gör ekonomisk vinst är detta givetvis bra, men för
              samhället är det alltid en förlustaffär. För alla de individer
              som drabbas av alkoholproblem, egna eller andras, får det katastrofala
              följder.
            </seg>
            <seg xml:id="i-20027d21f83328e7-0">
              Några siffror från CAN passar bra i detta sammanhang. 70 procent
              av alla misshandelsbrott mot män begås av berusade personer. Alkohol
              ligger bakom ca 30 procent av alla dödsolyckor i Sverige. 2030
              procent av alla som dödas i trafiken har alkohol i blodet. Ungefär
              en miljon svenskar har ett riskbruk av alkohol. Det här är inget
              unikt problem för Sverige. Tvärtom ligger vi relativt lågt vad
              gäller alkoholskador tack vare den restriktiva alkoholpolitik
              vi har fört men som nu luckras upp.
            </seg>
            <seg xml:id="i-9865c76b36c45f2d-0">
              Andra länder i Europa tittar på Sverige och vår lagstiftning
              kring alkohol, till exempel att vi har ett systembolag, medan
              vi i stället luckrar upp vår lagstiftning. Det är för mig helt
              obegripligt att vi gör det när vi vet hur stora alkoholproblemen
              är i exempelvis Frankrike och Italien.
            </seg>
            <seg xml:id="i-e1617b3749a27fc6-0">
              Fru talman! Jag vill gärna veta hur folkhälsominister Maria Larsson
              ser på Sveriges framtid när det gäller restriktiv alkoholpolitik
              som gynnar folkhälsan kontra de starka kommersiella krafter som
              vill tjäna mer pengar på att få folk att dricka ännu mer. Hur
              ska vi ha det med restriktiviteten och monopolet i Sverige?
            </seg>
          </u>
          <note type="speaker" xml:id="i-4f4e40c5988f3e7b-0">
            Anf. 14 CHRISTER ENGELHARDT (S):
          </note>
          <u who="christer_engelhardt_630d76" xml:id="i-a8c1e98c8916c628-0">
            <seg xml:id="i-3d0e3bdf4e63ad1d-0">
              Fru talman! Jag tackar Elin Lundgren för en bra interpellation.
              Jag tackar också statsrådet för svaret. I socialutskottet har
              vi precis behandlat betänkandet med anledning av regeringens proposition
              om en ny alkohollag. Som en del i detta har utskottet bland annat
              tagit del av Riksrevisionens nyligen avlämnade rapport om statliga
              stöd i alkoholpolitiken. Det var för oss på många sätt en nedslående
              läsning.
            </seg>
            <seg xml:id="i-79e84970cfe6f279-0">
              En av bristerna som kom fram i rapporten var möjligheten till
              tillsyn såväl på serveringsställen som på ställen där tillsynen
              inte når fram eller kommer in. Det handlar om den illegala försäljningen
              av alkohol som köpts in i utlandet och langningen av alkohol som
              köpts in på Systembolaget.
            </seg>
            <seg xml:id="i-cf41beb8d531ccd4-0">
              Kommuner och polis säger att det inte finns några problem med
              serveringsmiljöer och tillgång till alkohol för ungdomar på serveringsställen.
              Samtidigt kan man i rapporten läsa att fyra av tio ungdomar säger
              att de får tag på alkohol just på serveringsställen även om de
              är minderåriga.
            </seg>
            <seg xml:id="i-e2035ef514dc746e-0">
              Den nya alkohollagen öppnar upp för fler serveringsställen och
              serveringsmöjligheter och ökar tillgången på alkohol i samhället.
              Regeringen har sagt att man ska återkomma med årliga uppföljningar
              av detta, men vi måste vara medvetna om att ökad tillgänglighet
              och tillgång kommer att öka konsumtionen. Det kommer tyvärr även
              att drabba de yngre i vårt land.
            </seg>
            <seg xml:id="i-b1b7ebbd50974d4c-0">
              Statsrådet Maria Larsson avslutade sitt svar till Elin Lundgren
              med att ta upp den samlade strategin på ANDT-området. Det ska
              arbetas fram en ANDT-strategi som ska ersätta de tidigare alkohol-
              och narkotikahandlingsplanerna. Det som bekymrar mig är att man
              lämnar handlingsplanstänket och fokuserar på strategi. För mig
              låter det inte lika handlingskraftigt.
            </seg>
            <seg xml:id="i-c0110c22f2c14cc1-0">
              Jag och Socialdemokraterna har tidigare kritiserat regeringen
              för nedläggningen av Mobilisering mot narkotika och Alkoholkommittén.
              Jag har också lyft fram att de lokala samordnare runt om i landet
              som jag haft kontakt med har upplevt att det har funnits en vilja
              hos regeringen att sänka ambitionsnivån på det alkoholförebyggande
              arbetet.
            </seg>
            <seg xml:id="i-e29017bcd61ef8b8-0">
              Jag vill därför fråga statsrådet Maria Larsson vilket besked
              hon kan lämna så att jag kan känna mig trygg med den nya ANDT-strategin.
              Dessutom undrar jag om hon har någon kommentar när det gäller
              den av Riksrevisionen påtalade bristen på tillsyn.
            </seg>
          </u>
          <note type="speaker" xml:id="i-b360460281e346d2-0">
            Anf. 15 ANDERS W JONSSON (C):
          </note>
          <u who="mattias_jonsson_1e696e" xml:id="i-ad8cb6e1f752e278-0">
            <seg xml:id="i-d7ea03a2796835fc-0">
              Fru talman! Jag vill tacka Elin Lundgren för en bra interpellation
              som ger oss anledning att diskutera något som jag tycker är viktigt.
              Jag tackar också statsrådet Maria Larsson för ett uttömmande svar.
            </seg>
            <seg xml:id="i-40ee8ce5a93aff14-0">
              Det är viktigt i debatten att utgå från det faktiska läget. Rubriken
              i interpellationen är därför delvis missvisande. Man kan nämligen
              inte beskriva alkoholkonsumtionen i Sverige som stegrande. Det
              är sant att vi hade en kraftig stegring från 1996 fram till 2004,
              men därefter har vi glädjande nog kunnat se en sjunkande alkoholkonsumtion
              i landet. Konsumtionen följs som vi vet noggrant av bland annat
              Sorad vid Helsingforss universitet. Man skriver i sin senaste
              rapport att helåret 2008 hamnade den totala alkoholkonsumtionen
              på 9,4 liter ren alkohol per invånare 15 år och äldre, vilket
              är en minskning med 3 procent jämfört med 2007.
            </seg>
            <seg xml:id="i-30a39f9721227b40-0">
              CAN, som även de följer utvecklingen, har också positiva siffror.
              Man konstaterar bland annat att det bland pojkar i årskurs 9 blir
              allt fler som avstår från alkohol. Samtidigt har också langningen
              av alkohol till unga avtagit.
            </seg>
            <seg xml:id="i-5d6f726f61698428-0">
              Det här är en spännande utveckling. Under de senaste sex åren
              har tillgängligheten på alkohol ökat kraftigt, och vi har fått
              en mer aggressiv marknadsföring. Samtidigt ser vi en minskad alkoholkonsumtion.
            </seg>
            <seg xml:id="i-b11b3a5db70cb6be-0">
              I den alkoholpolitiska debatten borde vi kanske mer intressera
              oss för vad det är som händer nu än ständigt göra jämförelser
              med hur det såg ut för 20 år sedan och säga att det var bättre
              förr.
            </seg>
            <seg xml:id="i-2de1531d2c684c5a-0">
              Det är lockande att dra slutsatsen att den positiva utvecklingen
              är resultatet av den omorientering av statens alkoholpolitik som
              skedde i början av 2000-talet med en tydligare betoning av kommunernas
              ansvar att jobba förebyggande och dessutom en tydlig prioritering
              av förebyggande arbete bland barn och unga.
            </seg>
            <seg xml:id="i-d620a00e23c2629f-0">
              Något som dess värre inte stärker denna uppfattning är den rapport
              som kom från Riksrevisionen för några veckor sedan. Här påtalas
              att det finns svaga belägg för att den förda politiken har lett
              till förändringar i alkoholkonsumtionen. Man ska dock tänka på
              att det faktum att man inte kan mäta en förändring som resultat
              av en åtgärd inte betyder att förändringen inte har skett som
              ett resultat av åtgärden.
            </seg>
            <seg xml:id="i-57065c9a696cd9ac-0">
              Mycket stora belopp, närmare 1,4 miljarder, har satsats på alkoholpolitiken
              under 2000-talet. Är det så att skattebetalarnas pengar inte har
              gett effekt hoppas åtminstone jag att regeringens nya ANDT-strategi
              tar ett rejält avstamp i det som Riksrevisionen har påtalat och
              ställer betydligt tuffare krav på att alkoholpolitiken ska gå
              att följa upp och att det ska gå att mäta effekter av genomförda
              åtgärder. Framför allt ska det vara en betydligt skarpare tillsyn
              av redovisningen av den här typen av medel. Frågan är viktig,
              och Elin Lundgren har på ett föredömligt sätt pekat på de oerhört
              stora kostnader detta medför, både i form av mänskligt lidande
              och för samhällsekonomin. Det gör att vi måste ställa ännu starkare
              krav på att den politik vi driver på detta område också ska vara
              en politik som på något vis är baserad på vetenskap, det vill
              säga att man kan se att åtgärderna har effekt.
            </seg>
          </u>
          <note type="speaker" xml:id="i-e1923da50874337c-0">
            Anf. 16 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-3">
            <seg xml:id="i-5a2bba755be41244-0">
              Fru talman! Jag tackar Elin Lundgren för en bra interpellation
              och folkhälsoministern för hennes svar.
            </seg>
            <seg xml:id="i-59a9aec21142e3bf-0">
              För ett tag sedan läste jag i en tidning att Europa badar i alkohol
              så tror jag att rubriken löd. Jag tycker att vi ska sätta in Sverige
              i ett större sammanhang. Vi lever nämligen på den kontinent där
              det konsumeras mest alkohol i världen. Sverige är inte någon liten,
              isolerad ö, även om det konsumeras ännu mer alkohol i vissa andra
              europeiska länder.
            </seg>
            <seg xml:id="i-f02cf7f322eb8628-0">
              Sedan EU-medlemskapet har alkoholpolitiken tappat flera viktiga
              verktyg för att hålla nere totalkonsumtionen. Vi kan inte längre
              stoppa Internetspriten. Det vore i så fall ett hot mot varornas
              fria rörlighet. Vi får inte ha förbud mot alkoholreklam för till
              exempel starköl och vin, vilket vi hade tidigare. Det har EU:s
              domstol sagt nej till. Vi måste tillåta införselkvoter på alkohol.
              De är nu så höga att en privatperson i princip kan ta med sig
              en släpkärra, fylla den med sprit och öl i Danmark eller Tyskland
              och köra hem den. Kommer den personen att själv konsumera all
              den alkoholen? Nej, mycket langas. Den säljs till ungdomar runt
              om i Sverige, och det är förstås förfärligt.
            </seg>
            <seg xml:id="i-dd9bbf3e4e51acb2-0">
              Jag vet att folkhälsoministern och hennes parti Kristdemokraterna
              vill sänka införselkvoterna. Den frågan har de drivit i flera
              valrörelser. Nu är Maria Larsson minister och med och styr Sverige.
              Jag skulle därför vilja fråga folkhälsoministern när det kommer
              ett förslag om att sänka införselkvoterna.
            </seg>
          </u>
          <note type="speaker" xml:id="i-016234674230b62d-0">
            Anf. 17 Statsrådet MARIA LARSSON (KD):
          </note>
          <u who="nina_larsson_698017" xml:id="i-35cb585a29d8dc2f-1">
            <seg xml:id="i-436f5b2238df444f-0">
              Fru talman! Det är roligt att så många vill vara med och diskutera
              Sveriges alkoholpolitik. Det ser jag mycket positivt på, för jag
              tror att det är viktigt att vi håller diskussionen i gång. Jag
              gläds åt att samtliga närvarande verkar värna om och backa upp
              den restriktiva alkoholpolitik som vi har i Sverige. Jag motsätter
              mig bestämt en annan beskrivning av verkligheten. I vår regeringsförklaring
              har vi varit mycket tydliga med att säga att den restriktiva alkoholpolitiken
              bibehålls. Vi verkar för en minskad totalkonsumtion av alkohol
              för att begränsa alkoholens skadeverkningar och så vidare. Det
              gör vi både nationellt och internationellt. Det är också det anseende
              vi har långt utanför Sveriges gränser och något som vi fortsatt
              står upp för. Det kommer till uttryck i den nationella politiken
              men också i den internationella politiken.
            </seg>
            <seg xml:id="i-0e4c035fef939c7a-0">
              Som vi hörde har vi positiva trender. Att beskriva det som någonting
              annat kan man naturligtvis göra, men det äger inte sin riktighet.
              Om vi tittar på statistiken ser vi att vi har en minskande konsumtion
              med 10 procent sedan 2004, vilket är mycket glädjande. Vi har
              emellertid också oroväckande tendenser som vi är mycket vaksamma
              på. Där kommer vi naturligtvis att följa utvecklingen och också
              se till att vi har ett aktivt och bra förebyggande arbete. Det
              gör vi för att vi värnar om människors möjlighet till ett rikt
              liv; vi vet att alkoholens skadeverkningar kan ha en förödande
              inverkan på människors liv. Vi gör det för att vi vill ha ett
              tryggt samhälle, och vi vet att alkoholen kan åstadkomma stor
              otrygghet i form av våldsbrott och annat. Det finns många skäl,
              både sett ur ett personperspektiv, den enskilda människans perspektiv,
              och sett ur ett samhällsperspektiv.
            </seg>
            <seg xml:id="i-437444ac6d18037a-0">
              Jag har fått en rad frågor, och jag ska försöka bena ut dem och
              besvara så många som möjligt.
            </seg>
            <seg xml:id="i-169412b0cee33da7-0">
              Elin Lundgren var inne på att marknadsföringen blivit mer aggressiv.
              Vi lever i en värld och i en situation där vi har en ökad tillgänglighet
              och ökade kommersiella krafter som sätter sina tydliga spår. Marknadsföring
              är delvis en nationell fråga, men den är också en internationell
              fråga. Det var anledningen till att vi under vårt ordförandeskap
              förde upp den som en prioriterad fråga. Vi ser att vi kan göra
              en hel del nationellt, men mycket måste göras internationellt.
              Vi använde alltså vårt ordförandeskap till att diskutera marknadsföringen.
            </seg>
            <seg xml:id="i-d43e8f55f898dd17-0">
              Jag har med kommissionären tagit upp de indikativa nivåer, som
              det numera heter det heter inte längre införselkvoter som framförhandlades
              av den tidigare socialdemokratiska regeringen och som vi fortsatt
              lever med. De är ett stort problem. Jag har senast fört diskussioner
              med den nytillträdde kommissionären på området och även överräckt
              lite bildmaterial som kan vara intressant att studera för att
              belysa skillnaden mellan de indikativa nivåer som finns för tobaksvaror
              och de som finns för alkoholvaror. Låt mig därför säga att vi
              jobbar mycket aktivt, också internationellt.
            </seg>
            <seg xml:id="i-fbebbb0fbda2a1fa-0">
              Flera var inne på Riksrevisionens rapport. Jag tycker att Riksrevisionen
              är mycket bra. Vi har haft ett bra samtal med dem om rapporten.
              De är som Bilbesiktningen. De kan sätta fingret på sådant som
              har brister, vilket jag tycker är mycket positivt eftersom det
              ger oss möjligheter att förbättra verksamheterna.
            </seg>
            <seg xml:id="i-3df4d8f9746a2a65-0">
              Man ska dock vara medveten om att Riksrevisionen bara tittat
              på en liten del av den totala ANDT-satsningen, alltså den som
              var på mer än 1 miljard förra mandatperioden. De har endast tittat
              på det statliga stödet till det lokala förebyggande arbetet och
              på pengarna till alkoholens roll där, vilket gör det hela lite
              svårt eftersom vi har det samlat. Det Riksrevisionen säger är
              att det egentligen inte går att uttala sig om ifall det finns
              ett orsakssamband. De kan inte belägga att pengarna har gjort
              nytta. Inte heller kan de säga jag har ställt frågan till dem
              direkt att pengarna inte har gjort nytta. Alltför lite utvärdering
              har gjorts.
            </seg>
            <seg xml:id="i-c535c62064fc6fb4-0">
              Jag återkommer till Riksrevisionens rapport i mitt nästa inlägg.
            </seg>
          </u>
          <note type="speaker" xml:id="i-98012bcc8718a6a2-0">
            Anf. 18 ELIN LUNDGREN (S):
          </note>
          <u who="elin_lundgren_62373a" xml:id="i-721b98ddd5e4898d-1">
            <seg xml:id="i-d2d26f4e1330221e-0">
              Fru talman! Jag vill kommentera det som Anders W Jonsson sade
              om siffror kring alkoholkonsumtion. Visst går det att plocka fram
              siffror som visar på en positiv utveckling i vissa grupper, och
              det är glädjande. Vi kan dock aldrig någonsin luta oss tillbaka
              när det gäller detta. Faktum är att en tredjedel av alla unga
              män har ett riskbruk. En tredjedel! Det är jättemånga.
            </seg>
            <seg xml:id="i-22c4cbf467380ff3-0">
              För att vi ska få ett grepp om siffrorna kan jag nämna att den
              senaste siffran, från 2008, visar att varje vuxen person i Sverige
              dricker 9,4 liter ren alkohol. År 1996 var den siffran 8 liter,
              och sedan har det toppat i mitten. Frågan är vartåt det lutar,
              och det vet vi inte.
            </seg>
            <seg xml:id="i-5e3bfdfc9bf09dd4-0">
              I sitt svar på min interpellation nämnde folkhälsoministern ett
              arbete särskilt inriktat på de barn och unga som växer upp i familjer
              med riskbruk. Det är ett mycket angeläget ämne. När julen närmar
              sig är det värt att ägna en tanke åt att det enligt Folkhälsoinstitutet
              finns ungefär 385 000 barn i Sverige med föräldrar som på julafton
              kan komma att ha större fokus på flaskan än på Kalle Anka.
            </seg>
            <seg xml:id="i-771e04cdbb7e5a92-0">
              Barn är många gånger lojala med sina föräldrar och gör vad de
              kan för att dölja de problem som finns i familjen. Barnen kan
              till exempel handla hem julmaten och klapparna till småsyskonen
              för att på så sätt upprätthålla fasaden av en väl fungerande familj.
              Det är hemskt att höra från vänner som vuxit upp på detta sätt
              att de sett tomten gå förbi på gatan men vetat att ingen har fixat
              en tomte hem till dem.
            </seg>
            <seg xml:id="i-77ea42f7ee426845-0">
              Fortfarande saknar mer än var tionde kommun stödgrupper för barn
              som behöver prata om sina upplevelser. Det är vi vuxna som utsätter
              barnen för detta genom att skapa en kultur där normen är att alkohol
              hör till det festliga i livet, att det alltid hör till, oavsett
              om det är fest eller för den delen sorg. Det har skapat ett riskfyllt
              drickande hos en miljon vuxna svenskar.
            </seg>
            <seg xml:id="i-43c2803f2a19886e-0">
              Ett första steg är naturligtvis att det ska finnas stödgrupper
              i alla kommuner. Ett andra steg är att alla barn som har det behovet
              också ska ha tillgång till dessa grupper. Jag anser att en söndertrasad
              barndom är en av de absolut största sociala skador som alkoholen
              ställer till med.
            </seg>
            <seg xml:id="i-d4aed4281601845e-0">
              Fru talman! Jag undrar hur regeringen tänker jobba för dessa
              barn specifikt. Hur kommer deras vardag att bli bättre med ett
              ANDT-sekretariat? Är det inte dags att lagstifta om att alla kommuner
              ska erbjuda stödgrupper till barn som växer upp med missbrukande
              föräldrar?
            </seg>
          </u>
          <note type="speaker" xml:id="i-aee45b14de63f219-0">
            Anf. 19 CHRISTER ENGELHARDT (S):
          </note>
          <u who="christer_engelhardt_630d76" xml:id="i-a8c1e98c8916c628-1">
            <seg xml:id="i-0f9700a895c16146-0">
              Fru talman! Statsrådet Maria Larsson sade i sitt svar att Riksrevisionen
              har tittat på en liten del i sammanhanget, men det är trots allt
              en rapport på ganska många sidor. Det må vara en liten del, men
              den är mycket viktig eftersom vi talar om de lokala satsningar
              som görs. Det är lokalt ute i landet som våra ungdomar finns,
              den grupp som också Elin Lundgren tar upp i sin interpellation.
            </seg>
            <seg xml:id="i-80410f181020f595-0">
              Det är lokalt som vi har valt att göra satsningarna med lokala
              samordnare. Det är också lokalt som det har funnits ett tillsynsansvar
              som länsstyrelser och även inom kommuner i olika sammanhang.
            </seg>
            <seg xml:id="i-8854e50b0aba5be5-0">
              Det är mycket riktigt som statsrådet säger att vi står för en
              restriktiv alkoholpolitik. Det är mycket glädjande att vi till
              riksdagen lägger fram ett betänkande där vi talar om att den restriktiva
              alkoholpolitiken kommer att ligga fast. Vi har också tydliga skrivningar
              om just detaljhandelsmonopolet.
            </seg>
            <seg xml:id="i-3e75cb760f9a5e72-0">
              Ändå kan man inte komma ifrån att den nuvarande regeringen trots
              detta inför flera uppluckringar på alkoholmarknaden som gör att
              tillgången och tillgängligheten på alkohol har ökat. Jag menar
              framför allt införseln som vi tidigare diskuterat under förra
              mandatperioden.
            </seg>
            <seg xml:id="i-ba18ea09ad7db247-0">
              Vi har också en utredning som om några veckor ska presentera
              sitt förslag om möjligheter till gårdsförsäljning. Vi har kunnat
              följa i medierna hur det läcks och spekuleras i vad den utredningen
              kommer att komma fram till. Det gör mig inte tryggare på det här
              området om de bitar som Elin Lundgren lyfter upp i sin interpellation.
            </seg>
            <seg xml:id="i-58c550dbce6a3e98-0">
              Jag ser med spänning fram emot vad statsrådet har att svara i
              de kommande inläggen i denna debatt. Jag får återkomma i den debatt
              som vi har med anledning av betänkandet den 1 december.
            </seg>
          </u>
          <note type="speaker" xml:id="i-7c0fe42b0d9c946d-0">
            Anf. 20 ANDERS W JONSSON (C):
          </note>
          <u who="mattias_jonsson_1e696e" xml:id="i-ad8cb6e1f752e278-1">
            <seg xml:id="i-62a68be7cece7a5c-0">
              Fru talman! Jag menar på intet sätt att vi kan luta oss tillbaka.
              Det är på många sätt en väldigt oroväckande situation vi har.
              Däremot måste vi ta till oss att vi nu vet åt vilket håll det
              lutar. Sedan 2004 har vi tack och lov en positiv utveckling på
              området.
            </seg>
            <seg xml:id="i-f3e68e4b760efa17-0">
              Vi måste på något vis inse att när det gäller alkoholpolitiken
              innebar det svenska EU-inträdet att vi förlorade vissa av de verktyg
              vi hade tidigare. Vi har blivit tvingade att acceptera alkoholreklam.
              Vi har blivit tvingade att acceptera införselkvoter som är långt
              större än vad vi själva skulle önska. Vi har blivit tvingade att
              acceptera Internetimport av alkohol.
            </seg>
            <seg xml:id="i-44a01f24108406d4-0">
              Samtidigt som vi har haft den utvecklingen under de senare åren
              har alkoholkonsumtionen i Sverige minskat. Det är ett väldigt
              spännande samband. Marknadsföringen blir mer aggressiv, tillgängligheten
              ökar starkt men samtidigt ser vi en positiv tendens.
            </seg>
            <seg xml:id="i-9662c2a279336d27-0">
              Det jag menar att vi måste göra är för det första att driva den
              restriktiva alkoholpolitiken på EU-nivå. Det gör den här regeringen,
              och det har tidigare regeringar gjort. För det andra måste vi
              också skärpa de nationella instrumenten vi har. Där har vi mycket
              att ta till oss inte minst från den rapport som Riksrevisionen
              har kommit med.
            </seg>
            <seg xml:id="i-43670e8d2dffa0a6-0">
              Vad slutligen gäller gårdsförsäljningen har regeringen tillsatt
              en utredning som har till uppdrag att ta fram ett förslag som
              ska utformas så att det inte står i strid med EU-rätten, det vill
              säga ifrågasätter detaljhandelsmonopolet, och som inte innebär
              att folkhälsan hotas.
            </seg>
            <seg xml:id="i-dfd15eabfaa96a96-0">
              Det är ett sådant förslag som regeringen har beställt. Det är
              förhoppningsvis ett sådant förslag som kommer att komma om några
              veckor eller en månad. Därefter har vi att ta ställning till det
              förslaget.
            </seg>
          </u>
          <note type="speaker" xml:id="i-85c0f646c307dd4b-0">
            Anf. 21 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-4">
            <seg xml:id="i-04e6f3210aa876cd-0">
              Fru talman! Tack, Maria Larsson, för ditt svar om införselkvoterna!
              Jag skulle vilja ställa en fråga om det igen. Du har sagt att
              du tagit upp frågan om de indikativa nivåerna för införsel av
              alkohol med kommissionen, och det är väldigt bra. Men vi vet hur
              det fungerar på EU-nivå. Jag har själv suttit i EU-parlamentet.
              Man kan säga något till en person i ett visst sammanhang.
            </seg>
            <seg xml:id="i-b42ecb277de84a0c-0">
              När du har drivit att vi ska kunna få ha lägre kvoter i Sverige,
              har det protokollförts på något vis? Finns det formaliserat så
              att jag som granskar regeringens arbete kan se vilka konkreta
              förslag som regeringen har lagt fram för att vi ska kunna få sänka
              våra införselkvoter? Om det är på det sättet vore jag väldigt
              tacksam att få ta del av de förslag som regeringen uppenbarligen
              lagt fram till EU.
            </seg>
          </u>
          <note type="speaker" xml:id="i-abae6b0b5b52e7c0-0">
            Anf. 22 Statsrådet MARIA LARSSON (KD):
          </note>
          <u who="nina_larsson_698017" xml:id="i-35cb585a29d8dc2f-2">
            <seg xml:id="i-68a0137b7add7e0f-0">
              Fru talman! Jag kan börja med att rekommendera Jens Holm att
              läsa rådsslutsatserna från vårt ordförandeskap där vi försöker
              leda vidare till att det ska finnas ett aktivt arbete som tar
              vid när EU:s gemensamma alkoholstrategi går ut. Där finns bland
              annat nämnt att man ska titta på det här området. Vi för diskussionen
              pågående med kommissionen. Jag är lite bekymrad över att det kanske
              inte har gjorts i motsvarande utsträckning tidigare. Men vi har
              fört upp dessa frågor på ett tydligt sätt.
            </seg>
            <seg xml:id="i-ef56465dd1e537e9-0">
              Jag går tillbaka till Riksrevisionen. Riksrevisionen pekar på
              någonting som vi har vetat om, nämligen att det finns en icke
              väl fungerande tillsyn. Det gäller både på den kommunala nivån
              och på länsstyrelsenivå. Den är alltför bristfällig. Tillsynen
              har en mycket tydlig roll i den restriktiva alkoholpolitiken.
            </seg>
            <seg xml:id="i-6b1dfe780797eb59-0">
              Det föranleder oss att bland annat nu föra samtal närmast med
              landshövdingarna. Jag kommer att träffa dem i december. Det kommer
              också att föranleda att vi aktualiserar frågan på nytt när vi
              träffar alla kommunföreträdare. Vi har i samtliga län träffat
              samtliga kommunföreträdare i form av länsdialoger.
            </seg>
            <seg xml:id="i-b75efcc3d58941e5-0">
              Så viktig är den restriktiva alkoholpolitiken för oss att jag
              eller min statssekreterare har besökt varje län och fört diskussioner
              med kommunrepresentanter, frivilligorganisationer och myndighetsrepresentanter
              för att få till den samordning som är nödvändig för att vi ska
              bli effektiva i det förebyggande arbetet.
            </seg>
            <seg xml:id="i-1efcbf79c506bef1-0">
              Låt mig säga att Riksrevisionen också är tydlig med att peka
              på de vinster som finns med den nyordning som vi har gjort med
              att skapa en struktur för det lokala förebyggande arbetet. Vi
              har där länssamordnare som kan vara en resurs för det kommunala
              arbetet.
            </seg>
            <seg xml:id="i-f4becd77599740b2-0">
              Det är jätteviktigt att man har en långsiktighet i drogpreventionen.
              Det är precis det vi har försökt skapa genom att bygga en uthållig
              och långsiktig struktur. Det är det vi har visat genom att anslå
              pengar, men inte på årsbasis som förut var fallet med den tidigare
              regeringen. Vi har visat för hela mandatperioden att vi har resurser
              och kommer att hålla på år efter år. Det kommer nya generationer.
              Det förebyggande arbetet får inte avta eller avmattas utan måste
              ständigt pågå.
            </seg>
            <seg xml:id="i-60ea878599e9541b-0">
              Vi ska vara angelägna om att använda oss av metoder som vi vet
              är framgångsrika. Därför är tillsynen och utvärderingen viktig.
              Det var lite problemet med den gamla handlingsplanen att det inte
              fanns konkreta mål.
            </seg>
            <seg xml:id="i-02309d3a945d7486-0">
              Vi lägger nu fast en strategi. När det gäller strategi kontra
              handlingsplan är det kanske olika valör i orden. När det gäller
              strategi i den form som vi lägger fast kommer den att vara betydligt
              mer progressiv när det gäller att kunna ha en restriktiv alkoholpolitik.
            </seg>
            <seg xml:id="i-9cf0bcd560db638c-0">
              Vår målsättning är att sätta delmål, uppföljningsbara mål, och
              ha en baslinjemätning som gör att vi kan mäta åt vilket håll vi
              går. Det är stor skillnad mot den tidigare handlingsplanen som
              inte gav oss de instrumenten. Vi kommer att återkomma till riksdagen
              på årsbasis med en rapport om hur situationen ser ut.
            </seg>
            <seg xml:id="i-d9e6d4a92d43ef79-0">
              Vi har verkligen ställt stora krav på oss själva när det gäller
              att vara aktiva på området och varje år till riksdagen presentera
              resultatet av det gångna året men också framtidsvisionerna för
              nästkommande år. Det hålls samman av en kappa med målsättningar
              för femårsperioden. Detta är en regering som för en mycket aktiv
              drogförebyggande politik.
            </seg>
          </u>
          <note type="speaker" xml:id="i-31d1ed1b7a44cfb4-0">
            Anf. 23 ELIN LUNDGREN (S):
          </note>
          <u who="elin_lundgren_62373a" xml:id="i-721b98ddd5e4898d-2">
            <seg xml:id="i-a70ac55e941fc414-0">
              Fru talman! Jag vill tacka alla som har deltagit i debatten.
              Folkhälsoministern nämnde den internationella nivån. Det är jättebra
              eftersom man beräknar att ungefär två och en halv miljon människor
              dör årligen på grund av alkoholkonsumtion världen över. WHO har
              tagit fram en global alkoholstrategi. Där har Sverige varit drivande
              på ett väldigt bra sätt.
            </seg>
            <seg xml:id="i-8490eda2029b1c44-0">
              I strategin talar man om risken att ekonomiska intressen är ett
              hot mot folkhälsoarbetet. Det är någonting som vi aldrig får glömma.
              I strategin står också att alla som inte vill dricka ska skyddas
              från det tryck som finns från alkoholkulturen att man ska dricka.
              Det är någonting som kanske är extra viktigt om man är ung eller
              redan har ett riskabelt drickande.
            </seg>
            <seg xml:id="i-6a4a126a9ae1b4a4-0">
              Hur gör vi i Sverige för att få fler alkoholfria miljöer? Som
              jag förstår av de utredningar som görs och de förslag som läggs
              fram handlar det mest om möjligheten att öppna fler serveringsställen
              där man kan köpa alkohol. Jag hör ingenting om att till exempel
              endast klubbar eller organisationer som driver helt alkoholfri
              verksamhet ska premieras. Jag hör ingenting om hur vi ska slippa
              exponeras för den alltmer omfattande alkoholreklamen. Jag hör
              ingenting om fler fritidsgårdar.
            </seg>
            <seg xml:id="i-fa0caded56739902-0">
              Fru talman! Jag undrar hur folkhälsoministern har för avsikt
              att implementera arbetet med WHO:s globala alkoholstrategi i Sverige.
            </seg>
          </u>
          <note type="speaker" xml:id="i-caefe4839546ed01-0">
            Anf. 24 Statsrådet MARIA LARSSON (KD):
          </note>
          <u who="nina_larsson_698017" next="cont" xml:id="i-638054e286da687c-0">
            <seg xml:id="i-0188824c683c7ab7-0">
              Fru talman! Elin Lundgren var i sitt avslutande anförande inne
              på frågan om barnen. Jag har inte hunnit säga så mycket om barnen,
              men barnen har varit en starkt prioriterad grupp i vårt arbete
              under de föregående fyra åren. Insatser till barn som lever i
              en hemmiljö där det finns riskbruk eller missbruk är något som
              vi satte i gång dag ett. Det har funnits pengar att söka för kommuner
              för att utföra detta, ibland via intresseorganisationer, vilket
              vi har uppmuntrat till. Jag kan dess värre beklaga att en hel
              del av de pengarna har blivit över och att det inte har kommit
              i gång i kommunerna i den utsträckning som vi hade önskat. Kommunerna
              har ansvar för att se till att alla barn har en god och trygg
              uppväxt. Till det har vi medverkat med en stark lagstiftning,
              en socialtjänstlag. Vi vill se mer av den här typen av insatser.
            </seg>
            <seg xml:id="i-a99242f28429f6fd-0">
              Det är föredömligt att många organisationer jobbar med barnperspektivet.
              Vi uppskattar mycket de samarbetspartner vi har. Det gäller inte
              minst IOGT-rörelsen som varje jul troget är ute och samlar namnunderskrifter
              för en vit jul, något som jag brukar skriva under. Jag vill verkligen
              uppmana alla vuxna i Sverige att tänka till så att det blir en
              bra jul för alla barn och skriva under.
            </seg>
            <seg xml:id="i-9f72bc04de1c8202-0">
              Det finns många positiva trender, men jag håller med de talare
              som har sagt att vi aldrig får slå oss till ro när det gäller
              de här frågorna. Vi kan glädjas över att trender, resultat och
              kurvor går åt rätt håll, men vi måste hela tiden vara på alerten.
            </seg>
            <seg xml:id="i-8db5b2ee828540e7-0">
              Något som är viktigt för mig den kommande mandatperioden är att
              få fram fler metoder som vi vet har evidens och är verkningsfulla
              i det drogförebyggande arbetet. Vi vet att Ansvarsfull alkoholservering,
              där vi jobbar aktivt mot krogarna, har haft betydelse. Mer av
              den typen av metodutveckling är till gagn för hela Sverige.
            </seg>
            <seg xml:id="i-27ff22f68a1467b4-0">
              Arbetet kommer att fortsätta i hela Sverige de kommande fyra
              åren. Resurserna finns på plats. Vi ska göra ett så bra arbete
              som möjligt, också mot bakgrund av Riksrevisionens rapport.
            </seg>
          </u>
          <note xml:id="i-3f01aa26b5d8f8b3-1">
            Överläggningen var härmed avslutad.
          </note>
          <note xml:id="i-5e20d5df3fe8a49b-0">
            8 § Svar på interpellation 2010/11:42 om Sveriges stöd till kolkraftverk
            i Sydafrika
          </note>
          <note xml:id="i-ec74897aac9e0eae-0">
            Anf. 25 Statsrådet GUNILLA CARLSSON (M)
          </note>
          <u who="nina_larsson_698017" prev="cont" xml:id="i-c383241a3aadcfb4-0">
            <seg xml:id="i-ad857e9adb11dbf2-0">
              Fru talman! Jens Holm har frågat mig vad jag avser att göra för
              att Världsbankens investeringar i fossil energi ska bytas ut till
              förnybar energi, om jag avser att avstå från att ge stöd till
              kolkraftverk och annan fossil energi samt hur jag avser att agera
              för att Världsbanken ska arbeta för att fattiga människor ska
              få ökad tillgång till förnybar energi.
            </seg>
            <seg xml:id="i-efb2a79ee9535def-0">
              Världsbanken har sedan 2008 fastställda mål för att öka investeringar
              i förnybar energi och energieffektivisering. Dels ska investeringar
              i förnybar energi och energieffektivisering öka med 30 procent
              per år till 2011, dels ska investeringar i förnybar energi, energieffektivisering
              och andra koldioxidsnåla investeringar uppgå till 50 procent av
              de totala energiinvesteringarna år 2011. Mellan 2008 och 2010
              tredubblades investeringarna i förnybar energi. Detta speglar
              ett starkt ökat intresse bland medlemsländerna för klimatvänliga
              lösningar.
            </seg>
            <seg xml:id="i-b6190650c64cdd6b-0">
              Den finansiella krisen medförde svårigheter för vissa länder
              att finansiera sina akuta energibehov, däribland Sydafrika. Det
              är orsaken till att stödet från Världsbanken till fossila bränslen
              ökade under 2010. Världsbanken bedömer samtidigt att efterfrågan
              från medlemsländerna på stöd till exempelvis kolkraftsprojekt
              kommer att minska betydligt. Enligt banken utgör koldioxidsnåla
              investeringar drygt 40 procent av de totala energiinvesteringarna
              år 2010. Även transmission, distribution och policyreformer är
              en betydande del av investeringarna.
            </seg>
            <seg xml:id="i-0bcfffa53628ed63-0">
              Sammantaget är min uppfattning att trenden till förmån för klimatvänliga
              energiinvesteringar är tydlig. Målen på området ska uppnås, trots
              en tillfällig uppgång för fossila projekt under 2010. Sverige
              kommer att fortsätta att driva på i klimatvänlig riktning.
            </seg>
            <seg xml:id="i-6b03d75e8145b0eb-0">
              Energiinvesteringar kan innebära svåra avvägningar mellan utvecklingsmål
              och miljö- och klimatmål. Många länder är tyvärr fortfarande beroende
              av fossila bränslen för sin energiförsörjning. I vissa fall är
              förnybara energislag inte ett realistiskt alternativ för att täcka
              energibehoven på kort sikt. Energibrist undergräver allvarligt
              förutsättningarna för fattigdomsminskning i vissa utvecklingsländer.
            </seg>
            <seg xml:id="i-9c2a5490d452de87-0">
              Regeringens policy för miljö och klimat i utvecklingssamarbetet
              fastställer att Sverige ska verka för ökad tillgång till energi
              för människor i fattigdom och sträva efter ökad andel förnybar
              energi i utvecklingsländernas energisystem, ökad energieffektivisering
              och användning av teknik som minskar koldioxidutsläppen. I de
              fall förnybar energi eller teknik som minskar koldioxidutsläppen
              inte är ett möjligt alternativ för att täcka behoven på kort sikt
              kan Sverige stödja investeringar också i icke förnybar energi
              och andra energilösningar. Den mest miljövänliga tekniken som
              är tillgänglig ska då användas och insatsen ska ha en tydlig målsättning
              att minska fattigdom.
            </seg>
            <seg xml:id="i-35af38a48c015fe5-0">
              Världsbankens medlemsländer har gemensamt satt upp kriterier
              för när investeringar i kolkraft kan godtas. Kriterierna har bidragit
              till ökad selektivitet. Inför lånet till Eskom i Sydafrika, som
              Jens Holm nämner, gav den tillsatta panelen stöd åt insatsen baserat
              på kriterierna. Det finns dock anledning att se över och skärpa
              dessa kriterier i takt med att klimatvänliga alternativ effektiviseras
              och tillgängliggörs i större skala även för utvecklingsländer.
            </seg>
            <seg xml:id="i-0a4d8a7de4459218-0">
              Det är naturligtvis centralt att energiinvesteringarna verkligen
              genererar ökad tillgång till energi för fattiga människor. Insatser
              för att säkerställa detta ska vara en viktig del av utvecklingsbankernas
              bedömningar inför energiinvesteringar.
            </seg>
            <seg xml:id="i-25f11b1047fccc9c-0">
              Regeringen har länge varit pådrivande för att utvecklingsbankerna
              ska höja sin ambition vad gäller miljö- och klimatfrågor. Vi har
              också bidragit härtill genom regeringens klimatsatsning. Vi kommer
              att fortsätta att fästa hög prioritet vid dessa frågor i samarbetet
              med bland annat Världsbanken.
            </seg>
          </u>
          <note type="speaker" xml:id="i-751a9e3d6d04d0ca-0">
            Anf. 26 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-5">
            <seg xml:id="i-ef1a8d8427c293e3-0">
              Fru talman! Jag tackar Gunilla Carlsson för svaret.
            </seg>
            <seg xml:id="i-450453be1a367ed0-0">
              Med mindre än en vecka kvar till det globala toppmötet om klimat
              i Cancún är det helt avgörande att det lämnas konkreta besked
              om vad det är som gäller för att vi ska uppnå konkreta minskningar
              av utsläppen av växthusgaser. Klimatförändringarna handlar om
              hela vår planets överlevnad. Därför är det viktigt att vi frågar
              oss vilka energiinvesteringar som vi tycker att det är rimligt
              att Världsbanken gör. Sverige är ju delägare i Världsbanken. Vi
              är med och styr Världsbanken tillsammans med de nordiska och baltiska
              länderna genom en styrelsepost eller röst.
            </seg>
            <seg xml:id="i-c1f23f5189fe4f76-0">
              Jag ser med stor oro på att Världsbanken har mer än tredubblat
              sina investeringar i fossil energi. År 2007 investerade man ungefär
              1,5 miljarder dollar. År 2010 beräknas de fossila investeringarna
              uppgå till 6 miljarder dollar. Samtidigt är det helt korrekt som
              Gunilla Carlsson säger att investeringarna i förnybar energi också
              har ökat kraftigt. De har också ungefär tredubblats de senaste
              åren. Men det är inte så konstigt eftersom den förnybara energin
              börjar på en extremt låg nivå.
            </seg>
            <seg xml:id="i-736fa3a3900806f6-0">
              Ett av skälen till att Världsbanken investerat så mycket mer
              i fossil energi i år är det stora lånet till företaget Eskom i
              Sydafrika för byggande av ett gigantiskt kolkraftverk som när
              det är färdigt kommer att släppa ut ungefär 25 miljoner ton koldioxid
              varje år. Det är nästan lika mycket som hälften av Sveriges totala
              utsläpp av koldioxid. Jag tycker att det är pinsamt att vår borgerliga
              regering var med och stödde det lånet i våras. USA till exempel
              valde att inte stödja det lånet.
            </seg>
            <seg xml:id="i-8f747cc0fe4017a9-0">
              Nu har vi chansen att påverka Världsbankens framtida energiinvesteringar.
              Världsbanken ska som bekant ta fram en energistrategi.
            </seg>
            <seg xml:id="i-66a643f60d3554d4-0">
              Det lät lite hoppfullt när Gunilla Carlsson pratade om att det
              är viktigt att de framtida investeringarna görs just i förnybar
              energi. Det tycker jag är bra. Kommer regeringen att lägga fram
              ett konkret förslag till Världsbanken som innebär att vi kräver
              att man fasar ut investeringarna i fossil energi och att vi får
              ett slutdatum för investeringarna i den fossila energin?
            </seg>
            <seg xml:id="i-55b500000fd91704-0">
              Kan det i ett sådant förslag från Sverige finnas konkreta, mätbara
              indikatorer som jag som riksdagspolitiker kan följa för att se
              om Världsbanken går åt rätt håll år för år? Om det är på det viset
              tycker jag att det är väldigt bra.
            </seg>
            <seg xml:id="i-1357e3c34237ba6d-0">
              Det sista jag skulle vilja fråga Gunilla Carlsson om handlar
              om den tillsatta panelen. Den gav sitt stöd till lånet till företaget
              Eskom. Det är en så kallad expertpanel, och deras utlåtande finns
              här. Det är tre personer som skrev under det här papperet. Det
              är kanske inte så värst mycket. Även Gunilla Carlsson säger att
              man behöver skärpa den här panelens kriterier. Då vill jag veta
              på vilket sätt Sverige kommer att verka för att de här kriterierna
              kommer att skärpas. När får vi se skärpningar av de här kriterierna?
            </seg>
          </u>
          <note type="speaker" xml:id="i-6c3aad6b7958e33e-0">
            Anf. 27 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-0">
            <seg xml:id="i-730dc10eb7c3f783-0">
              Fru talman! Jag besökte Sydafrika i början av oktober förra året.
              Det var en resa med Awepa som hade 25-årsjubileum. Det är ett
              parlamentarikernätverk mellan europeiska parlamentariker och afrikanska
              parlamentariker. Temat för mötet var klimatet.
            </seg>
            <seg xml:id="i-0a5d33b8c6d87477-0">
              Den sydafrikanska representanten som satt i en panel där berättade
              väldigt glatt om att Sydafrika skulle vara fossiloberoende. Alla
              vi som var med på det här mötet tyckte naturligtvis att det lät
              väldigt bra.
            </seg>
            <seg xml:id="i-be3998b1db0bc2c1-0">
              Vid klimatmötet i Köpenhamn begärde också den svenska regeringen
              att u-länderna skulle vara fossiloberoende. Detta var en av de
              frågor som gjorde att det kärvade med utvecklingsländerna och
              som gjorde att vi inte kom till något avtal som alla var nöjda
              med.
            </seg>
            <seg xml:id="i-1c8ac7cc08b52c8f-0">
              Då blev det lite konstigt när ministern i en debatt förra året
              här i kammaren sade att hon bedömde att det här kolkraftverket
              skulle ha byggts ändå i Sydafrika även om de inte hade fått pengar
              från Världsbanken. Jag får det inte att stämma att de först säger
              att de ska bli fossiloberoende och sedan bara några månader efteråt
              säger att de ska bygga ett gigantiskt kolkraftverk.
            </seg>
            <seg xml:id="i-e522bbe1c16a7a6e-0">
              Vi i Sverige säger att vi har en ambitiös klimatpolitik, och
              vi vill gärna utåt sett verka som om vi har den mest ambitiösa
              i världen. Enligt regeringen ska vi sänka utsläppen här i Sverige
              med 14 miljoner ton CO2 till 2020. Men det här kolkraftverket
              kommer att ge 25 miljoner ton i Sydafrika fram till 2020. Detta
              är svenska skattebetalare med och betalar för. Vi betalar alltså
              för ökade utsläpp någon annanstans i världen samtidigt som vi
              ska sänka utsläppen här hemma. Det hänger inte ihop för mig.
            </seg>
            <seg xml:id="i-68068aad834c2b76-0">
              Även om energin bland annat ska gå till att minska fattigdomen
              i Sydafrika är frågan: Kommer den här energin verkligen de fattiga
              till del, eller kommer den i huvudsak till näringslivet? Sydafrika
              är ju ett relativt rikt land i Afrika.
            </seg>
            <seg xml:id="i-3a81bb36f39101a2-0">
              Jag tror inte att det är det vi ska använda våra skattemedel
              till. Jag tycker att vi i stället ska använda svenska biståndsmedel
              eller skattemedel till att bidra till fattigdomsbekämpning med
              hjälp av ren energi.
            </seg>
            <seg xml:id="i-47c1410a60be8836-0">
              Sedan har vi frågan om vapenhandeln. Vi säljer vapen till Sydafrika.
              Sydafrika är en stor importör av vapen. Man skulle kunna tänka
              sig att det skulle vara bättre om Sydafrika lät bli att köpa så
              mycket vapen. Då skulle man ha råd med annat, som att bekämpa
              fattigdomen.
            </seg>
            <seg xml:id="i-446d27d85047b480-0">
              Sverige är en av exportörerna av vapen till Sydafrika. Jag frågar
              mig om detta att vi som land godkände den här investeringen i
              Världsbanken har någonting att göra med att vi också säljer vapen.
              Kände vi oss tvingade på något sätt för att inte bli av med de
              order som vi har därifrån?
            </seg>
            <seg xml:id="i-52c599ae5b2182f7-0">
              Huvudsaken när det gäller våra relationer till andra delar av
              världen och här hemma är att vi har en politik för global utveckling
              att leva upp till. Den omfattar alla politikområden. När vi bedriver
              biståndsverksamhet eller hjälper till att låna ut pengar genom
              Världsbanken måste de medlen vara klimatsäkrade. Vi kan inte göra
              någonting som faktiskt leder till större problem för människor
              om tio år.
            </seg>
          </u>
          <note type="speaker" xml:id="i-b161f68fe0925603-0">
            Anf. 28 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-dfa771cbcb949637-0">
            <seg xml:id="i-46421c65675ad0da-0">
              Fru talman! Tack för en tidsmässigt bra interpellation! Låt mig
              börja med att säga något kort om Sydafrika. Det blir en bra illustration
              av behovet för fattiga människor att ha tillgång till ren och
              säker energi.
            </seg>
            <seg xml:id="i-fcbb3265d2e2ad77-0">
              Vi måste veta varifrån vi börjar. I dagsläget består Sydafrikas
              kraftgenerering till största delen, 93 procent, av fossila bränslen.
              Vi har ett arv med ett stort statligt bolag som heter Eskom. Det
              har haft starkt subventionerade priser till industrin, och det
              är väldigt svårt att få transparens och ansvarsutkrävande. Därmed
              står vi inför en stor energiomställning också i Sydafrika. Genom
              vårt binationella samarbete hoppas vi i Sverige kunna påverka
              och få vara med och delta med de erfarenheter vi själva har haft
              när det gäller hur man skapar tillgång till energi i vårt land,
              hur man ser till att upprätthålla konkurrensen och hur man skyddar
              konsumenterna.
            </seg>
            <seg xml:id="i-2c520fc43c24d729-0">
              I slutet av oktober presenterade energidepartementet i Sydafrika
              en energiplan för detta. Enligt det förslaget ska kolkraften stå
              för 48 procent av den totala energiproduktionen 2030 jämfört med
              93 procent i dag. Förnybar energi ska stå för 16 procent, kärnkraft
              för 14 procent, gas för 9 procent och övrigt, bland annat vattenkraft,
              för 13 procent.
            </seg>
            <seg xml:id="i-3da7e85772a56b11-0">
              Detta är alltså ett land som behöver tillgång till väldigt mycket
              mer energi just nu. Man är en generator, om jag får använda det
              uttrycket, i hela södra Afrika. Det är väldigt viktigt att tillgången
              på energi ökar för att man ska kunna bekämpa fattigdomen och vara
              delaktig på marknaden.
            </seg>
            <seg xml:id="i-3b19c7df152b98f0-0">
              Problemet är att Sydafrika i dag är den 13:e största utsläpparen
              av koldioxid i världen. Hur skulle Sverige ställa sig när vi skulle
              ta ställning till den här frågan i Världsbanken? Jag vill säga
              att det inte var lätt. Vi har diskuterat det här tidigare i kammaren,
              fru talman.
            </seg>
            <seg xml:id="i-2ee71d5f6d518e62-0">
              Det finns olika skolor i den här delen. Jag vill vidhålla det
              jag har sagt i tidigare interpellationsdebatter. Jag är säker
              på att den investering som Eskom nu gör hade skett i alla fall.
              I dagarna har Kina gjort långsiktiga åtaganden tillsammans med
              sydafrikanerna om att man ska bygga mer kärnkraft tillsammans.
              Behovet av energi i landet är så uppenbart att man nu söker nya
              lösningar.
            </seg>
            <seg xml:id="i-6fed0c9c9e1f3293-0">
              Då är frågan om Världsbanken ska engagera sig eller inte. Syftet
              för Världsbankens mandat är fattigdomsbekämpning, och det ska
              ske på ett miljömässigt hållbart sätt. Det ska finnas mycket tydliga
              riktlinjer och regler. Därför är det en utmaning att finna den
              här balansen mellan två huvudmål i bankens energistrategi. Det
              handlar dels om att förbättra tillgången till energi i utvecklingsländerna,
              dels om att investera en ökande andel i miljömässigt hållbara
              energikällor och distribution. Här finns det en spänning. Det
              finns de som säger att vi över huvud taget inte ska bry oss om
              det förnybara utan så fort som möjligt få fram billig energi för
              att de fattiga ska få ökad tillgång.
            </seg>
            <seg xml:id="i-919e7da5a2046d57-0">
              Vad har då Sverige gjort? Jens Holm är väldigt påläst på detta
              och vet också att vi försöker att långsiktigt se till att banken
              har bra styrdokument. Frågan gällde expertpanelen. Efter den inspektion
              som nu har påbörjats med anledning av det här Medupi power plant-projektet
              ska man återkomma till om de kriterier som expertpanelen i dag
              har att följa ytterligare ska skärpas. Låt oss se vad inspektionen
              kommer fram till.
            </seg>
            <seg xml:id="i-c3af50ab8ecb01e3-0">
              Det gäller också det gedigna arbete som Jens Holm nu frågar mig
              om och som gäller framtagandet av en energistrategi. I de konsultationer
              som har föregått beslutet har Sverige bland annat framhållit att
              vi måste ha en energistrategi med de dubbla målen att öka tillgången
              till energi och främja omställningen till klimatvänlig energiproduktion.
              Vi har efterlyst en högre ambition vad gäller förnybar energi
              och energieffektiviseringar, inklusive tydliga indikatorer. Vi
              har sagt att energieffektiviseringsåtgärder bör fokusera på områden
              där effekterna är som störst. Vi säger också att när det gäller
              de fattiga bör även andra typer av modern energi än elektricitet
              betonas. Det gäller till exempel förbättrade bränslen för matlagning.
            </seg>
            <seg xml:id="i-e1b982d7e1fcadb4-0">
              Allt detta pågår nu, och jag återkommer gärna i kommande inlägg
              till hur vi vill gå vidare med transparens och i fullt samarbete
              med riksdagen. Detta är ett av de viktigare policydokumenten som
              Världsbanken har framför sig.
            </seg>
          </u>
          <note type="speaker" xml:id="i-ac5b9411ef74bad2-0">
            Anf. 29 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-6">
            <seg xml:id="i-d083de6674927c70-0">
              Fru talman! Jag tycker att det som biståndsminister Gunilla Carlsson
              tog upp nu om det Sverige driver inför antagandet av en ny energistrategi
              för Världsbanken var intressant. Jag har egentligen sett ett dokument
              som är adresserat från Sida, men jag tror att det har regeringens
              välsignelse. Av det jag har sett hittills och av det som Gunilla
              Carlsson tog upp här tycker jag att det framgår att man är inne
              på rätt linje. Man vill att Världsbanken ska fasa ut investeringarna
              i smutsig energi.
            </seg>
            <seg xml:id="i-12abe90da406008c-0">
              Därför blir det ännu mer förbryllande för mig att man i våras
              biföll denna gigantiska låneansökan som kommer att leda till byggandet
              av ett helt nytt kolkraftverk med utsläpp som motsvarar nästan
              hälften av Sveriges totala utsläpp 25 miljoner ton. En sak skriver
              man på ett papper som man skickar in till Världsbanken. En annan
              sak gör man när man sitter och fattar beslut om pengar. Jag får
              inte detta att gå ihop. När dessutom USA väljer att inte stödja
              Eskoms låneansökan tycker jag att den svenska hållningen känns
              minst sagt märklig.
            </seg>
            <seg xml:id="i-e6eefbad5f019447-0">
              Jag vill ställa min fråga till Gunilla Carlsson igen eftersom
              jag inte riktigt fick svar på den. Kommer Sverige att lägga fram
              ett förslag till Världsbanken om den nya energistrategin som kommer
              att innebära att man verkligen ska fasa ut de fossila energiinvesteringarna
              med ett stoppdatum? Kommer det att vara konkret formulerat så
              att vi kan mäta detta år för år, eller blir det bara fina ord?
              Jag är orolig för att dessa fossilinvesteringar kommer att fortsätta.
              Då är faktiskt en vacker energistrategi inte särskilt mycket värd.
            </seg>
          </u>
          <note type="speaker" xml:id="i-e338a69c0457a7fd-0">
            Anf. 30 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-1">
            <seg xml:id="i-611ab9ee5d463ca7-0">
              Fru talman! Jag får inte heller ihop detta. Sydafrika sade i
              oktober att man ska vara fossiloberoende. Sedan kommer detta beslut
              i april. Oavsett finanskris och allt annat låter det märkligt
              att man först har en uppfattning och sedan plötsligt en annan.
              Enligt Världsbanken skulle det inte vara ekonomiskt försvarbart
              att inte bygga detta kolkraftverk i detta läge.
            </seg>
            <seg xml:id="i-daefdf0c1d242dd0-0">
              Då är frågan: Är det ekonomiskt försvarbart att bygga något som
              om 10 eller 15 år kanske har ställt till med en mycket större
              katastrof än den som vi redan ser framför oss? Är det inte bättre
              att satsa mer, även om det är dubbelt så mycket, men att göra
              rätt från början? Kol är nämligen inte miljömässigt hållbart,
              och kol kan man inte kalla för klimatsäkrat bistånd på något sätt.
            </seg>
            <seg xml:id="i-df13b8351e5b5049-0">
              Det räcker inte med styrdokument. Vi kan skriva hur många styrdokument
              som helst, och de kan hamna i många hyllor runt om i världen,
              men det är inte styrdokumenten som leder till att vi får en minskning
              av koldioxidutsläppen utan det är vad vi faktiskt gör.
            </seg>
            <seg xml:id="i-0b36337f2f1b3cb5-0">
              Sedan fick jag inte något svar på frågan om vapenhandeln. Jag
              tycker inte att det är ekonomiskt försvarbart att sälja vapen
              till exempelvis Sydafrika. Man kan använda samma termer som när
              det gäller kolkraften och säga att det inte är ekonomiskt försvarbart
              att sälja vapen till ett land som inte tar fattigdomsbekämpningen
              på allvar. Det är Sverige delaktigt i. Har det påverkat oss på
              något sätt när vi tog beslutet i Världsbanken?
            </seg>
          </u>
          <note type="speaker" xml:id="i-d2aa0e0a3f9dcb34-0">
            Anf. 31 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-dfa771cbcb949637-1">
            <seg xml:id="i-91db4b2c8cc17ecf-0">
              Fru talman! Vi diskuterar nu en mycket välskriven interpellation
              av Jens Holm som handlar just om energiförsörjning. Men jag vill
              ändå svara på Bodil Ceballos senaste fråga. Svaret är nej. Däremot
              använder vi vårt inflytande och vårt samarbete med sydafrikanerna
              som sträcker sig långt tillbaka i tiden och som är väl omhuldat
              här i Sveriges riksdag. Vi måste nu se till att de fattiga i Sydafrika
              får bättre tillgång till just energi. Vi kanske kan använda vår
              kunskap och våra kontaktytor genom att säkra energitillgången
              för de fattiga till rimliga priser och också bidra med expertkunnande
              från svensk sida. Det har varit saker som delvis har varit viktiga
              för oss när vi har pratat om detta med sydafrikanerna.
            </seg>
            <seg xml:id="i-bcead9fc21e13007-0">
              Men framför allt: Vad hade det inneburit om vi hade sagt nej?
              Denna investering är på 3,75 miljarder dollar, varav 3 miljarder
              är investeringar i det berörda kolkraftverket. Vi har fått garantier
              när det gäller den senaste godkända teknologin, goda insatser,
              men dessutom 700 miljoner dollar för investeringar i förnybar
              energi och energieffektivisering. Det är ett paket där vi verkligen
              får in det förnybara, vilket kanske inte hade skett om Världsbanken
              inte hade varit inblandad utan om det hade varit ett helt kommersiellt
              lån eller med någon annan aktör. Jag talade till exempel tidigare
              om Kina.
            </seg>
            <seg xml:id="i-24950f7ac178a60b-0">
              Jag vill också påminna ledamöterna om att det är Sydafrika som
              äger sin egen energiförsörjning. Jag hänvisade till den plan som
              man har antagit i Sydafrika där man räknar med att 48 procent
              fortfarande är beroende av kolkraft år 2030.
            </seg>
            <seg xml:id="i-670b767983ab16ab-0">
              Detta lån medför nu en möjlighet för oss att påverka hur denna
              kolkraft kommer att utformas. Framför allt är det en stor risk
              att många andra energislag nu blir framträdande i Sydafrika än
              just det förnybara. Därför såg vi en möjlighet med detta. Men
              jag har inte bortsett från att det kan finnas olika skolor i detta.
              Framför allt får vi se hur man ska kunna säkra tillgången till
              energi i ett land och i en region där tillgången till energi är
              viktig för att kunna bekämpa fattigdomen och få ekonomisk tillväxt
              och social utveckling.
            </seg>
            <seg xml:id="i-b69e78880b2365d8-0">
              Detta har gjort att vi valde att vara aktiva i Världsbanken i
              stället och inte lägga ned vår röst utan faktiskt ta ställning
              för Sydafrikas rätt till utveckling och kunna påverka och se till
              att man får detta lån med dessa villkor och också få med det förnybara.
            </seg>
            <seg xml:id="i-c607d8bb98e6b820-0">
              Jens Holms fråga som jag inte hann svara på fullt ut handlar
              om att inte bara Utrikesdepartementet utan också Sida har varit
              mycket engagerat i detta både lokalt och centralt när det gäller
              våra konsultationer med Världsbanken. Världsbanken har också en
              ny vicepresident som faktiskt kommer från Danmark och som heter
              Inger Andersen. Hon är mycket engagerad och initierad i detta.
            </seg>
            <seg xml:id="i-b266199ad5734067-0">
              Jag hoppas att vi nu i och med denna nya energistrategi som banken
              har och i de konsultationer som vi har ska kunna påverka på ett
              sätt som gör att vi också kan få mätbara indikatorer för att mycket
              tydligt få fram att vi vill se en ökad andel förnybart i energimixen.
              Om detta slutar med att vi sätter exakta stoppdatum på fossila
              bränslen i bankens policymix får vi se, för det handlar också
              om ett styrdokument som hela Världsbanken ska ställa sig bakom.
              Men jag tycker inte på något sätt att tanken är främmande eftersom
              vi vet att det inte är långsiktigt hållbart med ett så starkt
              fossilberoende.
            </seg>
            <seg xml:id="i-0f5967d1290d0e6d-0">
              Det kanske också är så att vi, genom att visa att vi menar allvar,
              inom ramen för Världsbanken tillsammans med andra genom att ha
              en tydlig färdriktning om vart vi vill gå kan sätta standarder
              gentemot marknaden som gör att marknaden snabbare får fram mer
              energivänliga och uthålliga produkter än som annars hade varit
              fallet.
            </seg>
            <seg xml:id="i-b132bd995cab8c6f-0">
              Jag fortsätter gärna denna diskussion. Men vi har nu en period
              fram till sommaren 2011 då det ska fattas beslut om strategin
              i styrelsen. Det kan finnas anledning att återkomma till riksdagen
              och informera om hur detta arbete fortskrider eftersom vi ser
              det som ett centralt dokument när det gäller just fattigdomsbekämpning
              men också strävan efter hållbar energi i Världsbankens viktiga
              arbete.
            </seg>
          </u>
          <note type="speaker" xml:id="i-97427bc0699d11bf-0">
            Anf. 32 JENS HOLM (V):
          </note>
          <u who="jens_holm_9bd66a" xml:id="i-ed817b5f4a5b175b-7">
            <seg xml:id="i-b34280bf04bdfd89-0">
              Fru talman! Jag tycker att det är viktigt att understryka att
              en energitillförsel, som är otroligt viktig för ett stort land
              som Sydafrika, inte är att jämställa med en energitillförsel av
              fossil energi. Man kan välja att göra de stora investeringarna
              i förnybar energi. Ofta säger också erfarenheterna att om man
              gör investeringar i förnybar energi blir det fler mindre investeringar.
              Det blir småskaligare investeringar. Då kommer det lättare fattiga
              människor till godo.
            </seg>
            <seg xml:id="i-59da2f6493ae6545-0">
              Jag tror inte att det är någon slump att det har varit stora
              protester nyligen i Sydafrika mot just höjda elpriser. Poängen
              med denna gigantiska satsning med detta lån som den borgerliga
              regeringen har sagt ja till var faktiskt att man skulle producera
              mer el och att man då skulle få ned elpriserna, vilket skulle
              gynna de fattiga. Det har inte skett.
            </seg>
            <seg xml:id="i-05d98d43f53131c5-0">
              Sedan tycker jag att det låter hoppfullt med Världsbankens energistrategi.
              Jag hoppas att den borgerliga regeringen lägger fram konkreta
              förslag till Världsbanken med ett slutdatum för investeringar
              i fossil energi, så att vi inte upprepar samma misstag som denna
              regering gjorde i våras. Jag hoppas också att det finns mätbara
              indikatorer så att vi kan se att man successivt investerar mindre
              pengar i det fossila och mer i det förnybara som har framtiden
              för sig och att vi till slut får ett stopp helt och hållet för
              investeringar i kol och annan smutsig energi.
            </seg>
            <seg xml:id="i-f14f61f1e1cf6709-0">
              Jag kommer att fortsätta att följa detta, och jag hoppas att
              regeringen kommer att förse riksdagen med allt det som ni lägger
              fram till Världsbanken.
            </seg>
          </u>
          <note type="speaker" xml:id="i-50d0cd1706c518eb-0">
            Anf. 33 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-dfa771cbcb949637-2">
            <seg xml:id="i-d02f52a25a846889-0">
              Fru talman! Tack till Jens Holm för interpellationen! Den ger
              mig en möjlighet att belysa kravet på att snabbt få tillgång till
              energi för att kunna få i gång tillväxt och därmed kunna möjliggöra
              social utveckling och fattigdomsbekämpning och samtidigt se till
              att vi inte använder oss av fossil energi.
            </seg>
            <seg xml:id="i-90ce1e92110fd80f-0">
              Problemet i Sydafrika har varit att mycket av det förnybara,
              det småskaliga och det som är mer av hightech inte tillräckligt
              på bredden finns tillgängligt i dag till de kostnader som sydafrikanerna
              har varit beredda att acceptera. Det är ett problem som vi har
              försökt balansera. För vår del var det viktigt att vara med i
              arbetet, se hur vi kan påverka.
            </seg>
            <seg xml:id="i-b6878cd275cd6538-0">
              Jag vill precis som Jens Holm se mycket mindre av kol och smutsig
              energi i världen. Men jag tror att de krav som vi ställer på utvecklingsländerna
              måste ta sin utgångspunkt i varifrån de kommer. Genom att vi är
              tydliga i våra ambitioner och långsiktiga visioner och framför
              allt sätter de fattiga människorna i centrum och därmed också,
              som jag nämnde, ställer krav på Världsbanken beträffande den nya
              energipolicyn att titta inte bara på elektricitet utan till exempel
              också på bränsle för matlagning och annat kan vi göra väldigt
              mycket åt både lokala och globala föroreningsproblem.
            </seg>
            <seg xml:id="i-e0f8ca037823f6b8-0">
              Detta är ett arbete som Sverige lägger mycket resurser på inom
              vårt samarbete i Världsbanken men som också har betydelse i vårt
              bilaterala samarbete.
            </seg>
            <seg xml:id="i-510d1fd8d5f1c877-0">
              Jag ser andra länder som engagerar sig, som investerar i Sydafrika
              och som gör överenskommelser. Jag hoppas att vi inte bidrar till
              en snabb utbyggnad av kärnkraft i Sydafrika till exempel och att
              vi hjälper till med att få en bra energimix, så att vi framför
              allt understöder Sydafrikas regering att ta de fattiga människornas
              perspektiv och se till att det blir transparens, minskad korruption
              och mer tydlighet om hur energipriserna sätts, för det finns fortfarande
              mycket kvar att granska.
            </seg>
            <seg xml:id="i-7905678c7c6a1210-0">
              Jag ser fram mot ett fortsatt gott samarbete med riksdagen om
              detta.
            </seg>
          </u>
          <note xml:id="i-3f01aa26b5d8f8b3-2">
            Överläggningen var härmed avslutad.
          </note>
          <note xml:id="i-d5e1ae98a5aa15ee-0">
            9 § Svar på interpellation 2010/11:48 om Riksrevisionens granskning
            av utrikesförvaltningens biståndsverksamhet
          </note>
          <note type="speaker" xml:id="i-310cb1b77f927865-0">
            Anf. 34 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-dfa771cbcb949637-3">
            <seg xml:id="i-eb5911684646c3e7-0">
              Fru talman! Bodil Ceballos har frågat mig om jag avser att ta
              initiativ till
            </seg>
            <seg xml:id="i-f7cf51740be4a842-0">
              Låt mig börja med att säga att jag välkomnar Riksrevisionens
              granskning av hanteringen av svenska biståndsmedel, liksom jag
              välkomnar andra aktörers granskning. Ett av syftena med den transparensgaranti
              som regeringen har infört inom det svenska utvecklingssamarbetet
              är att det ska bli enklare att utöva ett demokratiskt ansvarsutkrävande
              genom ökad insyn och öppenhet.
            </seg>
            <seg xml:id="i-dbe30b5b4a223349-0">
              Riksrevisionens verksamhet, att granska statlig verksamhet och
              därigenom medverka till god resursanvändning och en effektiv förvaltning
              i staten, ger mig stöd i mina reformambitioner när det gäller
              det svenska biståndet.
            </seg>
            <seg xml:id="i-bedf3f50ac200ac8-0">
              Regeringen har hittills haft stor nytta av Riksrevisionens rapporter
              när det gäller exempelvis styrningen av Sida. Även den av Bodil
              Ceballos refererade förstudien om Utrikesdepartementets bidragshantering
              har varit av stor nytta när det gäller det arbete som sedan en
              tid pågår inom departementet för att förbättra hanteringen.
            </seg>
            <seg xml:id="i-dc00ee7b8c9e34b1-0">
              Riksrevisionen lyder under riksdagen och är en del av riksdagens
              kontrollmakt. Jag kommer gärna till utrikesutskottet om utskottet
              så önskar för att berätta om det arbete som pågår på Utrikesdepartementet
              för att förbättra bidragshanteringen. Senast i dag, fru talman,
              var jag på utskottssammanträde. Regeringen skulle välkomna en
              djupare granskning av bidragshanteringen på Utrikesdepartementet.
            </seg>
            <seg xml:id="i-fd9c8c81034606ee-0">
              Regeringen ställer höga krav på alla de statliga myndigheter
              och bolag som hanterar biståndsmedel, inklusive Regeringskansliet.
              Det är dock så, som regeringen konstaterade senast i budgetpropositionen
              för 2009, att Regeringskansliets främsta uppgift är att biträda
              regeringen med underlag i dess roll att styra riket. Regeringen
              har därför beslutat att överföra delar av bidragshanteringen till
              Sida och har för avsikt att successivt överföra en större del
              av bidragshanteringen inom biståndet till myndigheten.
            </seg>
            <seg xml:id="i-e088aed37f91dc1b-0">
              När det gäller den omorganisation och de personalförändringar
              som nu sker på Sida vill jag påminna om att det är myndighetens
              ledning som ansvarar för verksamheten och för att hushålla väl
              med de medel som myndigheten disponerar.
            </seg>
            <seg xml:id="i-860008f2b46a5194-0">
              Prioriteringarna för myndighetens verksamhet fastslås emellertid
              i regeringens styrdokument.
            </seg>
          </u>
          <note type="speaker" xml:id="i-2d0b9d37f5e66e53-0">
            Anf. 35 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-2">
            <seg xml:id="i-28c6947ad682e4a1-0">
              Fru talman! Jag vill börja med att tacka för svaret, även om
              jag inte tycker att det egentligen svarar på mina frågor.
            </seg>
            <seg xml:id="i-d5414f95c71ff611-0">
              På den första frågan svarar ministern att hon gärna kommer om
              utskottet så begär. I dag hade vi ett utskottsmöte, men vi hann
              aldrig gå in på den här frågan särskilt djupt. Delfråga 2 i den
              frågan kom inte alls med. Den andra frågan får jag inget svar
              på, liksom inte på den tredje.
            </seg>
            <seg xml:id="i-934a212716facebe-0">
              Eftersom det inte heller framgår av svaret på interpellationen
              vad den faktiskt handlar om tänkte jag att jag vill återknyta
              lite till den, så att åtminstone lyssnarna får en uppfattning
              vad vi pratar om.
            </seg>
            <seg xml:id="i-f4bce765a276a7ab-0">
              Innan dess vill jag säga att jag naturligtvis tycker att det
              är viktigt med redovisning av all biståndsverksamhet. Men det
              jag inte är övertygad om är om den metod som ministern väljer
              är den rätta för att verkligen ta reda på om svenska skattemedel
              kommer till den nytta för fattiga människor som vi har tänkt oss.
            </seg>
            <seg xml:id="i-efe4e2f2ae83906a-0">
              Ibland verkar det nästan mer som om de hamnar i kassan hos revisorerna,
              för det krävs ju allt fler sådana för att upprätthålla den nivå
              på redovisningen som krävs. Vad det kan leda till kan man också
              ifrågasätta, med tanke på de senaste dagarnas diskussioner om
              vem som egentligen granskar revisorerna.
            </seg>
            <seg xml:id="i-8b84b7db964f855a-0">
              Fru talman! Ministern talar om reformering av biståndet, och
              mycket riktigt har biståndet i Sverige genomgått stora förändringar
              de senaste fyra åren. Förutom landkoncentration och smalnande
              uppdrag har redovisning och rapportering genomgått stora förändringar,
              så stora att många projekt har lagts ned, eftersom redovisningen
              kostar mer än vad som kan ges i biståndsinsatser.
            </seg>
            <seg xml:id="i-7ca4cfb05f6cfcf2-0">
              Riksrevisionen har gjort ett antal granskningar. Det är väldigt
              bra, eftersom det underlättar för oss här i riksdagen att ta bra
              beslut. Men ministerns respons på de olika revisionerna har varit
              minst sagt skiftande.
            </seg>
            <seg xml:id="i-de19b052f1860d54-0">
              Då Riksrevisionen vid sin granskning av frivilligorganisationerna
              hittade brister slog ministern genast på stora trumman och fick
              det att låta som om frivilligorganisationernas biståndsverksamhet
              var genomkorrupt. Vid den granskning som sedan gjordes, bland
              annat av Sida, visade det sig att det handlade om små brister,
              i huvudsak felaktig bokföring. Särskilt mycket försvunna pengar
              kunde man inte hitta.
            </seg>
            <seg xml:id="i-1ba038d368a668ce-0">
              Granskningen kostade däremot uppemot 4 miljoner kronor, trots
              en budget på 2,5 miljoner kronor. Man undrar vem som granskar
              granskarna.
            </seg>
            <seg xml:id="i-5141b08d4346a82f-0">
              Nästa granskning som Riksrevisionen gjorde handlade om myndigheten
              Sida och gjordes vid en period då myndigheten genomgick en enorm
              omorganisation, som egentligen var initierad av regeringen. Än
              en gång blev det stort rabalder i tidningarna, med biståndsministern
              i spetsen. Ett korruptionsfall i Zambia var droppen som fick bägaren
              att rinna över, skrev biståndsministern i Newsmill i slutet av
              maj i år, och Sidas generaldirektör fick sparken med buller och
              bång.
            </seg>
            <seg xml:id="i-e4df7326ce86099b-0">
              Besparingskraven på myndigheten leder nu till ännu fler omorganisationer
              och en stor minskning av personal. Men vad alla dessa omorganisationer
              leder till och vilka konsekvenser de får finns det ingen analys
              av i förväg.
            </seg>
            <seg xml:id="i-9701e4c59b809640-0">
              När Riksrevisionen sedan kritiserade organisationen Swedfund,
              som jobbar med näringslivsinriktat bistånd, blev det inte några
              hastigt sammankallade presskonferenser. I den diskussion som vi
              hade i utskottet sades det bara att Swedfund arbetar med att åtgärda
              de brister som de blivit uppmärksammade på, och så fick de mer
              pengar nästa budgetår, och nu är det ytterligare 250 miljoner
              i år.
            </seg>
            <seg xml:id="i-94aa87c6822a4b54-0">
              Den senaste rapporten är den om UD som egentligen aldrig kom,
              eftersom den inte slutfördes. Det fick vi veta genom medierna.
            </seg>
            <seg xml:id="i-5d1e2b581248a8be-0">
              Ministern säger nu att regeringen har beslutat att överföra delar
              av bidragshanteringen till Sida. Det är bra, eftersom Sida tydligen
              sköter sig bättre än UD. Men ska Sida klara även detta inom befintlig
              ram för administration och med minskad personalstyrka?
            </seg>
            <seg xml:id="i-c81b35932f809d2e-0">
              Jag behöver lite fler svar av ministern i de här frågorna.
            </seg>
          </u>
          <note type="speaker" xml:id="i-a6bdc7bdc455581c-0">
            Anf. 36 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-dfa771cbcb949637-4">
            <seg xml:id="i-0036274edb0d8e8c-0">
              Fru talman! Tack för interpellationen! Låt mig dock få börja
              med att säga att det skulle vara mig främmande som minister att
              ha synpunkter eller kritik på Riksrevisionen, som är riksdagens
              kanske främsta organ för att ha kapacitet att granska just maktutövningen.
            </seg>
            <seg xml:id="i-1bb5e87c2a89029e-0">
              Det är därför jag inte kan berätta varför det blev bara en förstudie.
              Det är därför jag alltid alldeles oavsett vad man har tyckt om
              de olika granskningarna har dragit nytta av Riksrevisionens slutsatser
              som ett stöd i mitt utövande av ämbetet som minister.
            </seg>
            <seg xml:id="i-1c82d92a65095bc0-0">
              Det har varit viktigt för mig att hedra Riksrevisionen och hålla
              reda på detta, och därför är jag lite frågande över interpellationen
              utifrån ett rent riksdagsperspektiv. Det kan ju inte vara jag
              som ska vara för att Riksrevisionen väljer att göra bara en förstudie.
              Jag har själv till medierna sagt att jag skulle välkomna och till
              och med behöva en fullödig studie från Riksrevisionen kring UD:s
              bidragshantering.
            </seg>
            <seg xml:id="i-36e06ec03886ca01-0">
              Det skulle vara ett stöd för mig att mer konkret kunna få ord
              på de brister som kanske finns i intern kontroll och rutiner.
              På samma sätt har jag dragit nytta av Riksrevisionens granskning
              av Sida och kunnat använda det i ett förbättringsarbete.
            </seg>
            <seg xml:id="i-96045a0786c80e19-0">
              Jag vill också, fru talman, för ordningens skull för protokollet
              säga att det när Sidas generaldirektör fick lämna sitt uppdrag
              inte alls berodde på någon riksrevisionsgranskning. Myndigheten
              har som sin främsta uppgift att hantera väldigt mycket skattepengar,
              och man kunde inte hålla sina egna förvaltningsanslag och hade
              svårt att få organisationen att fungera.
            </seg>
            <seg xml:id="i-eef31a39b343b544-0">
              Det var alltså inte till följd av riksrevisionsrapporten. Däremot
              låg det ett gediget arbete bakom och efter denna tillsättning.
              Vi har stöttat upp och stärkt Sidas hantering, bland annat med
              hjälp av Ekonomistyrningsverket, för att man ska kunna få ordning
              och reda i Sidas egen penninghantering. Nu pågår ett gediget och
              väldigt framgångsrikt arbete för att myndigheten åter ska komma
              i ekonomisk balans.
            </seg>
            <seg xml:id="i-2bd44755efe4c239-0">
              Vad gäller Riksrevisionens granskning av Zambia och varför jag
              gjorde så stor affär av detta handlade det just om att man satte
              fingret på korruptionsproblematiken i biståndet. Det var det som
              jag ville uppmärksamma.
            </seg>
            <seg xml:id="i-f7be203f3eddcd40-0">
              Riksrevisionen kunde visa på att det förmodligen fanns återkommande
              brister i hur vi hanterar biståndsmedel och att biståndsmedel
              kanske därmed skulle möjliggöra ökad korruption. Jag tycker att
              det är förfärligt med korruption. Jag tycker att det är att stjäla
              från de fattiga. Många gånger undergräver också korruptionen demokratiseringssträvanden
              och nedsolkar hela det engagemang vi har för en deltagande demokrati,
              ett ansvarsutkrävande och också en god samhällsstyrning i utvecklingsländerna.
              Då måste vi som största biståndsgivare i många länder slå ned
              på korruptionstendenser, bli duktigare på att hantera det.
            </seg>
            <seg xml:id="i-3ed29f4261c42fe4-0">
              Här visade Riksrevisionen just att det fanns en risk för återkommande
              brister i detta. Det är därför som vi mycket har diskuterat korruptionsproblematiken
              i det svenska biståndet.
            </seg>
            <seg xml:id="i-bbb4e933623429d8-0">
              Jag tycker att det är nästan lika angeläget som att ständigt
              bara höja biståndsanslagen. Om vi kan få ut mer av varje satsad
              krona har vi verkligen hjälpt de fattiga, i stället för att se
              till att de fattiga får betala dubbelt när vi till exempel vill
              förmedla engagemang genom att möjliggöra hälsoinsatser. Här har
              jag dragit nytta av Riksrevisionen.
            </seg>
            <seg xml:id="i-6b3ad13e0aac42de-0">
              Jag ställer likartade krav på alla aktörer inom biståndet. Jag
              kommer att fortsätta att använda mig av den granskning som sker
              för att åstadkomma förändringar när det gäller de brister som
              åskådliggörs. Biståndet är nämligen svårt. Det verkar långt bortanför
              Sveriges gränser. Det är väldigt svårt att dagligdags ha kontakter
              och få återkoppling när det gäller om biståndet kommer i rätta
              händer eller inte. Därför har Riksrevisionen varit till väldigt
              stor nytta för oss.
            </seg>
            <seg xml:id="i-72ca179f17a91125-0">
              Och, som sagt, ingen skulle vara mer glad än jag om jag kunde
              få en fullödig studie även över hur andra delar av biståndsförvaltningen,
              det vill säga bland annat Utrikesdepartementet, hanterar medel.
            </seg>
          </u>
          <note type="speaker" xml:id="i-576ae23b862f8739-0">
            Anf. 37 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-3">
            <seg xml:id="i-ff0699d8a47ac222-0">
              Fru talman! Jag kritiserar inte alls Riksrevisionen, inte på
              något sätt. Snarare sade jag att det är väldigt bra med Riksrevisionens
              rapporter, för de ger oss ett bra beslutsunderlag.
            </seg>
            <seg xml:id="i-77d5dacadd9555c2-0">
              Det som jag ställer mig frågande till är det sätt som ministern
              har tagit emot de olika rapporterna på. När det gällde Swedfund,
              till exempel, sade man: Ja, Swedfund har uppmärksammat bristerna.
              De jobbar med det. Nu går vi vidare.
            </seg>
            <seg xml:id="i-915a748c3d11d9e6-0">
              När det gäller UD sade ministern i det svar hon gav här: Vi tänker
              flytta över det här till Sida, som bevisligen har bättre kapacitet
              att sköta de här frågorna.
            </seg>
            <seg xml:id="i-ea129b4e22619c8e-0">
              Man tar alltså till sig av Riksrevisionens rapport, och man försöker
              åtgärda problemet.
            </seg>
            <seg xml:id="i-e42bd4f15f79d0be-0">
              Men när det gällde frivilligorganisationerna och Zambiafrågan
              och också generaldirektören och det sätt som ministern då agerade
              på ställer jag mig väldigt undrande, eftersom det inte alls var
              samma sak. Det handlade inte om att ta till sig detta och säga:
              Okej, vad gör vi nu? Vi går vidare. Vi jobbar på det här.
            </seg>
            <seg xml:id="i-7b1b13afc05245f9-0">
              Det handlade i stället om att göra någon stor skandal av det
              hela.
            </seg>
            <seg xml:id="i-86c96d2d04817f7d-0">
              Vi som har jobbat med biståndsfrågor under de senaste fyra åren
              har upplevt att det nästan har varit en kampanj mot det svenska
              biståndet ungefär för att få det att framstå som korrupt etcetera.
              Det är oerhört allvarligt, för korruption är någonting som vi
              alla måste bekämpa med alla medel, men vi ska inte prata om korruption
              när det handlar om annat än korruption.
            </seg>
            <seg xml:id="i-097903a269d7c55b-0">
              När det gällde Zambia var det också felaktigheter som gick ut.
              Det lät som om hela korruptionsskandalen handlade om svenska medel.
              Så var det inte. Det var cirka en tiondel av den siffra som var
              den totala, så att säga.
            </seg>
            <seg xml:id="i-411b3e4f8bb91839-0">
              Min kritik riktar sig alltså mot ministerns sätt att agera i
              de olika delarna, inte mot Riksrevisionen på något sätt, för den
              är naturligtvis väldigt viktig.
            </seg>
            <seg xml:id="i-f8d105c2df12afc0-0">
              Jag tycker att det är bra att ministern säger att hon gärna ser
              en genomlysning av hela UD:s verksamhet. Det är väl bara bra.
              Det ger oss ett bättre beslutsunderlag, och det ger ministern
              ett bättre beslutsunderlag.
            </seg>
            <seg xml:id="i-31e82e3a56b056b7-0">
              Men tona ned lite grann och försök tänka framåtsyftande i stället!
              Det skulle jag vilja råda ministern att göra nästa gång Riksrevisionen
              kommer med en rapport.
            </seg>
            <seg xml:id="i-23feb900f681d8bd-0">
              Men jag vill fortfarande ha lite svar när det gäller det här
              med att ställa likartade krav på alla aktörer inom biståndet.
              Man kan nämligen inte ställa lika höga krav på frivilligorganisationer
              det är många gånger jättesmå organisationer som man ställer på
              Sida. Man kan inte heller ställa exakt samma krav på Swedfund
              som jobbar med näringslivsfrågor och småföretagare ibland. Man
              måste kanske ha ett mer flexibelt system men ändå någon form av
              likartat system. Det ska inte ställas lika höga krav på exakt
              alla, för det finns inte möjlighet för människor och småorganisationer
              att leva upp till dem.
            </seg>
            <seg xml:id="i-4289976eec777ab8-0">
              Sedan ställde jag också frågan om konsekvensanalyser när det
              gäller myndigheternas organisationsförändringar. När det är regeringen
              som initierar en organisationsförändring genom kraftiga förändringar
              i budgetramar etcetera måste man ju inse att det får konsekvenser.
              I stället för att låta organisationen på Sida sätta sig så att
              de kan jobba vidare i någorlunda lugn och ro med den omorganisation
              som var kommer det nu en ny, så att säga. De har ingen arbetsro
              alls när det gäller att försöka bedriva ett effektivt och bra
              arbete. Därför hade det varit bra om man också hade haft möjlighet
              och tid att genomföra en konsekvensanalys innan beslut tas.
            </seg>
          </u>
          <note type="speaker" xml:id="i-175090e5171b3155-0">
            Anf. 38 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-dfa771cbcb949637-5">
            <seg xml:id="i-0f983e3e90cac1b6-0">
              Fru talman! Låt mig börja med detta med Sida och personalförändringar,
              omorganisationer och så vidare. Varken med den förra generaldirektören
              eller med den nuvarande ledningen för Sida är det jag som initierar,
              genomför eller utvärderar organisationsförändringar.
            </seg>
            <seg xml:id="i-01ed6d229d5b12b1-0">
              Min uppgift som statsråd är att se till att myndigheten är ändamålsenligt
              riggad för att kunna fullgöra de beslut som riksdagen har fattat.
              Jag har inte synpunkter på den hantering som nu sker inom ramen
              för myndighetsledningens eget ansvar.
            </seg>
            <seg xml:id="i-02c4cbc0f85ccb61-0">
              Jag tror att det är väldigt viktigt att riksdagens ledamöter
              respekterar och förstår den ansvarsfördelning som faktiskt råder,
              för det är lite grann så som hela vår verksamhet är uppbyggd.
            </seg>
            <seg xml:id="i-71899f92624211cf-0">
              Vad gäller mitt förfarande och hur jag har reagerat och agerat
              i olika sammanhang har jag haft som ambition att skapa ordning
              och reda i det svenska biståndet. Jag har sett väldigt mycket
              av bristande rutiner, dålig dokumentation och icke-fungerande
              efterlevnad av beslut fattade av riksdagen.
            </seg>
            <seg xml:id="i-4ef31547acdb39d2-0">
              Och det finns väldigt mycket kvar att göra vad gäller intern
              kontroll, styrning och bättre fungerande rutiner. Det gäller inte
              minst det område som jag har tyckt varit viktigt för riksdagen,
              att få en resultatåterkoppling, att få mer av transparens. Det
              handlar om att göra det möjligt för alla som är engagerade i Sverige
              att följa biståndet och att se till att det blir mer tillgängligt.
            </seg>
            <seg xml:id="i-91c37338c3af4830-0">
              Det är därför vi inför en transparensgaranti, och det är därför
              jag oförtrutet kommer att fortsätta att jobba just med att se
              till att man ska kunna följa pengarna och att man ska utkräva
              ansvar, även det ansvar jag har.
            </seg>
            <seg xml:id="i-a7f36aa0c141c609-0">
              Att jag reagerade så hårt på korruptionsskandalen i Zambia berodde
              just på att det var i hälsosektorn. Det finns väldigt mycket fattiga
              människor som vi kanske vill ge gratis bromsmediciner till för
              att de ska kunna överleva med till exempel hiv och aids. Då ser
              man att lokala, regionala och nationella politiker på vägen ser
              till att sko sig, så att den fattiga kvinnan kanske får betala
              10 dollar för det som skulle vara gratis för henne. Det är pengar
              som hon inte har.
            </seg>
            <seg xml:id="i-a7dca3118b2a4e73-0">
              Det är därför vi måste komma till rätta med korruptionen. Den
              sprider sig i hela samhällskroppen. Det handlade inte om att komma
              åt olika biståndsaktörer, utan det handlade just om att säga:
              Vi måste se det här om vi ska komma till rätta med det och få
              ett ökat förtroende för biståndet, eftersom det många gånger kanske
              har varit just biståndsmedel som till och med har understött korruptionstendenser
              i vissa länder.
            </seg>
            <seg xml:id="i-995218fd4417e65a-0">
              Därför har vi varit otroligt tydliga, inte bara på Sida, för
              att få bättre korruptionshantering, hantering av risker och för
              att kunna följa hur korruptionsfallen förebyggs och hur man hanterar
              dem när de uppmärksammas.
            </seg>
            <seg xml:id="i-de67ca42b80c50ee-0">
              Vi har naturligtvis också diskuterat med zambiska staten, och
              vi har diskuterat med andra givare för att man ska ta det här
              på allvar.
            </seg>
            <seg xml:id="i-c3bd400f43a9f1d4-0">
              Jag reagerade. Andra får bedöma om jag överreagerade. Men det
              viktiga för mig var att just agera. Det gäller också det starka
              vad man skulle kunna kalla folkrörelsebiståndet eller det bistånd
              som kanaliseras via enskilda organisationer.
            </seg>
            <seg xml:id="i-cfa577eb1f089ca1-0">
              Många gånger tycker man att det är en kvittohysteri och så vidare,
              men det är väldigt viktigt att säga att här måste det vara klockrent
              i hanteringen och tydliga regler. Det har de enskilda organisationerna
              själva gått i bräschen för, för de är väldigt transparenta och
              duktiga på att hantera de här pengarna, samtidigt som de är väldigt
              idealistiska och många gånger ändamålsenliga.
            </seg>
            <seg xml:id="i-b829622ecc2b3e01-0">
              Det var alltså inte kritik mot enskilda organisationer utan det
              system man hade för att kunna följa det som jag bad Sida rätta
              till. Det blev då ett väldigt stort rabalder; man ville väl skapa
              en motsättning mellan ministern och de enskilda organisationerna.
            </seg>
            <seg xml:id="i-76c478730626edf8-0">
              I dag ser jag att mer pengar kanaliseras i budgeten via det civila
              samhällets organisationer. Den största utgiftsökningen som riksdagen
              nu har att ta ställning till i årets budget är 4 miljarder i ökade
              biståndsanslag. Finns det då någon som kan påstå att jag försöker
              smutsa ned biståndet genom att prata om korruptionsrisker och
              därmed försöka minska det?
            </seg>
            <seg xml:id="i-52856a3d02a27279-0">
              Det är väl snarare tvärtom. Genom mitt idoga arbete är det möjligt
              att öka vårt engagemang för fattigdomsbekämpningen i världen.
            </seg>
          </u>
          <note type="speaker" xml:id="i-3b679f0e9799cd3a-0">
            Anf. 39 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-4">
            <seg xml:id="i-d48e003343a14ecc-0">
              Fru talman! Att vi kan öka budgeten med 4 miljarder beror på
              att vi har en bättre ekonomi och att vi har ett enprocentsmål.
            </seg>
            <seg xml:id="i-fc5f6bcdeeba37f3-0">
              Det som jag upplever som problemet är att när ministern gick
              ut så hårt i de två första riksrevisionerna så gav det medborgarna
              en bild av att biståndet är korrupt. Det kan vi inte komma ifrån,
              och många som har arbetat med bistånd under många år och som verkligen
              har slitit och jobbat ideellt kände sig naturligtvis mycket påhoppade
              och mycket ledsna över det här.
            </seg>
            <seg xml:id="i-e9199afad2161d9d-0">
              Jag skulle vilja påstå att det allra mesta biståndet som går
              från Sverige funkar alldeles utmärkt, vare sig det kommer från
              frivilligorganisationer, från Sida, från UD eller någon annanstans
              ifrån. Sedan finns det sådant som inte funkar, och det finns bristande
              rutiner och då måste man naturligtvis åtgärda det. Men det är
              farligt om vi går ut och sprider en bild av att det mesta är fel
              och korrupt när det mesta är helt korrekt och bra.
            </seg>
            <seg xml:id="i-171eafae09135edf-0">
              Regeringen styr naturligtvis dels genom budget, dels genom regleringsbrev
              och diverse styrdokument. Detta påverkar naturligtvis Sidas organisation.
              Man måste ju leva upp till regeringens krav, och det innebär också
              omorganisationer och annat.
            </seg>
            <seg xml:id="i-79fba919b5a2fd93-0">
              Resultatåterkoppling är också väldigt bra. Det välkomnar vi,
              men jag skulle vilja se en resultatåterkoppling som visar mer
              på vilken effekt det har fått för fattiga människor i de länder
              där vi är verksamma, för de resultatåterkopplingar vi har fått
              hittills har mer visat på hur pass vi har följt de rutiner och
              de styrdokument som regeringen eller riksdagen själva har fattat
              beslut om.
            </seg>
            <seg xml:id="i-c769022b92a42621-0">
              Jag hoppas därför att vi nästa gång får en resultatrapportering
              som visar de verkliga resultaten.
            </seg>
          </u>
          <note type="speaker" xml:id="i-29d2193e9d948ee4-0">
            Anf. 40 Statsrådet GUNILLA CARLSSON (M):
          </note>
          <u who="gunilla_carlsson_949c2c" xml:id="i-dfa771cbcb949637-6">
            <seg xml:id="i-98ae80b5cf2ff432-0">
              Fru talman! Jag vill tacka för interpellationen, inte minst för
              att den också ger mig en möjlighet att för riksdagen nu i dessa
              tider berätta om det gedigna arbete som genomförs på Sida för
              att få en ekonomi i balans och där många enskilda medarbetare
              under svåra omständigheter försöker återta förtroendet och se
              till att man är riggad för ett bistånd i världsklass.
            </seg>
            <seg xml:id="i-8a30a63c4104058a-0">
              Det är en svår process som handlar om hur Sidaledningen vill
              ha en organisation som kan leva upp till de krav som ett modernt
              bistånd ställer utifrån de fattiga människornas perspektiv att
              vi ska kunna leverera.
            </seg>
            <seg xml:id="i-ea3ecc999d6f8400-0">
              Att Sverige har en bättre ekonomi beror ju på att vi har en regering
              som har tagit ansvar för statsbudgeten och som har kunnat hålla
              utgifterna i schack och se till att intäkterna kommer in. Därmed
              har vår ekonomi vuxit. Att vi har ett enprocentsmål innebär per
              automatik, kan man säga, att utgifterna för biståndet därmed kan
              öka.
            </seg>
            <seg xml:id="i-f12c198c3cedc27b-0">
              Jag är dock helt övertygad om att vi inte skulle kunna få folklig
              legitimitet för att fortsätta ha konstanta utgiftsökningar på
              biståndet i takt med att den svenska ekonomin växer om vi inte
              visste vart pengarna gick och inte brydde oss om resultatåterkoppling
              utan att ansvariga politiker ryckte på axlarna åt till exempel
              korruption. Vi skulle inte kunna öka utgifterna om vi inte orkade
              förnya oss genom att styra mer av pengarna till exempel till kvinnor
              eller stå upp för utsatta människor i form av kanske homosexuella
              eller annat. Vi ser ju nu hur den zambiska regeringen inte bara
              missköter korruptionshanteringen utan dessutom ger sig på hbt-personer.
            </seg>
            <seg xml:id="i-e213516735952d1f-0">
              Vi måste ha mod att säga ifrån. Vi måste ha mod att ställa krav,
              och vi måste se till att biståndet når fram. Först då gör det
              skillnad i fattiga människors liv, och först då är det faktiskt
              angeläget att fortsätta öka biståndsramarna, och det är det som
              riksdagen hoppas jag kommer att fatta beslut om i slutet av december.
            </seg>
            <seg xml:id="i-d4e464a718048aa6-0">
              Jag tackar Bodil Ceballos för interpellationen som gav mig möjlighet
              att diskutera den här frågan.
            </seg>
          </u>
          <note xml:id="i-3f01aa26b5d8f8b3-3">
            Överläggningen var härmed avslutad.
          </note>
          <note xml:id="i-4e21a031dbbbd27c-0">
            10 § Svar på interpellation 2010/11:38 om konsekvenser för kvinnor
            med anledning av tvåårsregeln i utlänningslagen
          </note>
          <note type="speaker" xml:id="i-a30de309dfffd39b-0">
            Anf. 41 Statsrådet TOBIAS BILLSTRÖM (M):
          </note>
          <u who="per_bill_00555d" next="cont" xml:id="i-193621c12072d473-0">
            <seg xml:id="i-6e50addbc0060885-0">
              Fru talman! Amineh Kakabaveh har frågat mig vilka åtgärder jag
              avser att vidta för att kvinnor som har tillfälligt uppehållstillstånd
              enligt den så kallade tvåårsregeln ska vara säkra på att få stanna
              i Sverige om de bryter relationen till en misshandlande partner.
            </seg>
            <seg xml:id="i-d11b8903d56ddbf0-0">
              Amineh Kakabaveh har också frågat mig vilka åtgärder jag avser
              att vidta med anledning av hur Migrationsverket och migrationsdomstolarna
              beaktar kvinnors specifika skäl vid ansökan om asyl eller uppehållstillstånd.
            </seg>
            <seg xml:id="i-0cdc358176787677-0">
              Jag vill inledningsvis hänvisa till det svar som jag lämnade
              den 1 oktober 2009 och vad jag då anförde om regeringens handlingsplan
              för att bekämpa mäns våld mot kvinnor, hedersrelaterat våld och
              förtryck samt våld i samkönade relationer.
            </seg>
            <seg xml:id="i-527a9f761455f234-0">
              En utgångspunkt avseende uppehållstillstånd på grund av en nyetablerad
              relation är att ett tidsbegränsat uppehållstillstånd ges i två
              år. Därefter får permanent uppehållstillstånd ges, så kallad uppskjuten
              invandringsprövning. Som jag nämnde i den förra debatten finns
              det undantag enligt vilka ett fortsatt uppehållstillstånd får
              ges, trots att förhållandet upphört före tvåårsperiodens utgång.
              Ett av dessa undantag rör det fall när förhållandet upphört främst
              på grund av att utlänningen, eller utlänningens barn, i förhållandet
              har utsatts för våld eller för annan allvarlig kränkning av sin
              frihet eller frid.
            </seg>
          </u>
          <note xml:id="i-1f43f5e89a699674-0">
            Vad gäller tillämpningen av denna bestämmelse har regeringen
            i regleringsbrevet för 2010 gett Migrationsverket i uppdrag att
            lämna en redogörelse som ska avse perioden 1 januari31 oktober
            2010 och innehålla en beskrivning av omständigheter som enskilt
            eller i samverkan med andra omständigheter legat till grund för
            bifalls- respektive avslagsbeslut.
          </note>
          <u who="per_bill_00555d" prev="cont" xml:id="i-10e283939a09aa62-0">
            <seg xml:id="i-7c609a8c6264ff75-0">
              Genom lagen om etableringsinsatser för vissa nyanlända invandrare
              (2010:97) blir kommunerna från den 1 december 2010 skyldiga att
              erbjuda vissa nyanlända 60 timmars samhällsorientering där bland
              annat information om kvinnors rättigheter och möjligheten att
              söka stöd från till exempel kvinnojourer kommer att ingå. De nyanlända
              som omfattas är flyktingar och andra skyddsbehövande med flera.
            </seg>
            <seg xml:id="i-8b9477ea93858744-0">
              I betänkandet Sverige för nyanlända utanför flyktingmottagandet
              (SOU 2010:37) lades ett förslag fram om en utökad målgrupp för
              samhällsorienteringen som även skulle innefatta personer som invandrar
              på grund av anknytning, till exempel genom äktenskap med en svensk
              medborgare. Remisstiden gick ut den 1 november 2010. I budgetpropositionen
              för 2011 beräknar regeringen 40 miljoner kronor från 2012 och
              framåt för en utökad målgrupp för samhällsorienteringen.
            </seg>
            <seg xml:id="i-5b7a8356124e4c2d-0">
              Kvinnor som har beviljats uppehållstillstånd i Sverige på grund
              av anknytning och sedan utsätts för våld av sina män är en särskilt
              utsatt grupp kvinnor, och frågan är alltjämt viktig och prioriterad
              för regeringen. Jag vill dock lyfta fram den möjlighet som redan
              finns i utlänningslagen för dessa kvinnor att få fortsatt uppehållstillstånd.
              En individuell prövning görs alltid av omständigheterna i det
              enskilda fallet.
            </seg>
            <seg xml:id="i-08b4333de8a25506-0">
              Avseende Amineh Kakabavehs andra fråga om kvinnors asylskäl har
              regeringen gett i uppdrag åt Migrationsverket att i utbildningshänseende
              särskilt uppmärksamma frågor som rör kvinnor. Regeringen har begärt
              redovisning av Migrationsverket hur myndigheten arbetar med att
              bibehålla och vidareutveckla kompetensen rörande mänskliga rättigheter
              med en analys av kompetensbehovet kopplat till kvinnors villkor.
              Myndigheten ska vid genomförandet av verksamheten beakta och belysa
              mäns och kvinnors villkor, vilket framgår av Migrationsverkets
              instruktion.
            </seg>
            <seg xml:id="i-21e95df81aa590e2-0">
              Bedömningarna av asylskälen görs alltid utifrån de individuella
              förutsättningarna i det enskilda fallet. Det är Migrationsverkets
              och migrationsdomstolarnas uppgift att på de skäl som anförts
              och det underlag som presenterats avgöra om det finns grund för
              uppehållstillstånd.
            </seg>
            <seg xml:id="i-c53dd1af4f0840c8-0">
              Vad gäller den här frågan har jag inte för avsikt att vidta ytterligare
              åtgärder.
            </seg>
          </u>
          <note type="speaker" xml:id="i-715b46fc3aec2a53-0">
            Anf. 42 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-4d5b4f2191a795ae-0">
            <seg xml:id="i-cebca588e125748e-0">
              Fru talman! Jag skulle vilja börja med att tacka migrationsminister
              Tobias Billström för svaret. Det är positivt att höra att regeringen
              har gett Migrationsverket i uppdrag att redogöra för hur reglerna
              tillämpas i bedömningen av enskilda fall.
            </seg>
            <seg xml:id="i-a30b8d20a78dbaeb-0">
              Det är sedan beklämmande att höra ministern säga att han inte
              har för avsikt att vidta ytterligare åtgärder när han ännu inte
              sett Migrationsverkets rapport.
            </seg>
            <seg xml:id="i-5f74773fcde75d59-0">
              Jag vill erinra ministern om situationen för misshandlade kvinnor
              och utsatta kvinnor, särskilt de kvinnor med invandrarbakgrund
              som dessutom inte kan svenska språket och är beroende av en man
              som försörjer dem samtidigt som han slår och misshandlar. Det
              är svårt för dem att bryta relationen på grund av tvåårsregeln.
            </seg>
            <seg xml:id="i-472cec2c1a35bf26-0">
              Många kvinnor har kommit till mig. Jag är aktiv i föreningen
              Varken hora eller kuvad. Roks rapport Täckmantel äktenskap handlar
              också om fruimport. SKL, Sveriges Kvinnolobby, har haft ett projekt
              där man har redovisat för och undervisat många myndighetspersoner,
              framför allt Migrationsverkets handläggare och migrationsdomstolarnas
              personal, om att problembilden är stor och att det behövs en särskild
              kompetens i fråga om hur dessa kvinnor ska behandlas när deras
              fall kommer till Migrationsverkets kännedom.
            </seg>
            <seg xml:id="i-f6f28a1d6dc8f874-0">
              Jag har själv sedan i somras kommit i kontakt med sex kvinnor.
              Det är kvinnor som under ett och ett halvt år har blivit utsatta
              för olika former av kränkningar, inte minst våldtäkt, inom äktenskapet
              och olika former av misshandel och psykisk misshandel. Jag har,
              tillsammans med personer från kvinnojourer övertalat Pari, bland
              annat med hjälp av motivationsarbete, att Migrationsverket inte
              kommer att skicka henne tillbaka till Kurdistan eller Iran. Hon
              måste göra en anmälan.
            </seg>
            <seg xml:id="i-4c9691adbde337a3-0">
              Tvåårsregeln gör att man inte vågar anmäla sig hos myndigheten
              eftersom man är så rädd att man ska skickas tillbaka. Det har
              gjorts, och det görs, utan att vare sig migrationsminister Tobias
              Billström eller jag vet om det. Vi vet att folk dagligen skickas
              tillbaka av olika anledningar.
            </seg>
            <seg xml:id="i-e3b5960d70359706-0">
              Ambitionen är hög. Det är positivt att höra att regeringen vill
              göra något, men det räcker inte så länge lagarna och reglerna
              tillämpas på ett sätt som inte är förenligt med prövning av den
              enskilda individen. Kön och sexuell läggning förbises tyvärr ofta.
              Reglerna är hårda och restriktiva. Därför är det svårt att tillämpa
              dem på riktigt. Det gäller många kvinnor som fortfarande är utsatta.
              Därför måste vi vidta ytterligare åtgärder för att helt enkelt
              komma till rätta med problemen.
            </seg>
            <seg xml:id="i-17f2c5ae18cc4a0b-0">
              Det är alltid positivt att höra att saker och ting görs, men
              siffror och viss statistik kommer säkerligen att vara missvisande.
              Ministern får inte vara nöjd, utan han måste se hur siffrorna
              ser ut i praktiken.
            </seg>
          </u>
          <note type="speaker" xml:id="i-1e2cf9de41f84f92-0">
            Anf. 43 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-5">
            <seg xml:id="i-3d7708d20b042806-0">
              Fru talman! I våras hade vi en hearing i riksdagen om denna fråga.
              En av de lösningar som vi där diskuterade gällde samhällsorientering.
              Det är bra att den grupp som ska få delta i samhällsorienteringen
              nu kanske utökas. Det tycker jag är bra, och ministern har tagit
              initiativ till det.
            </seg>
            <seg xml:id="i-1e63306d729c96dd-0">
              Hur når man de personer det här handlar om? Den som kommer hit
              via den så kallade fruimporten kanske inte får all information
              som man egentligen skulle behöva för att komma in på samhällsorienteringen
              och svenskundervisningen etcetera. Många av de män som har tagit
              hit dessa kvinnor vill inte att fruarna ska delta i de olika aktiviteterna.
            </seg>
            <seg xml:id="i-994e75643d405ca7-0">
              Det finns olika delar i detta. Det handlar bland annat om den
              som faktiskt träffar någon, blir kär i någon och kommer hit, och
              sedan visar det sig att personen misshandlar henne och därför
              är hon tvungen att lämna landet, trots att hon har lämnat allt
              hon hade. Det handlar också om de som kommer hit på grund av att
              någon har satt i system att importera kvinnor och strax innan
              de två åren har gått till ända säger man: Hej då, nu får du ge
              dig av.
            </seg>
            <seg xml:id="i-eaba45dac9eae142-0">
              Hur når vi båda dessa grupper? Det är något vi måste tänka på.
              Jag hoppas att ministern har en bra idé om hur vi ska nå dem.
            </seg>
            <seg xml:id="i-a93cb85187938e6b-0">
              Jag har jobbat i många år som tolk, och jag har varit med vid
              många tillfällen med polis, socialtjänst etcetera. Tidigare brukade
              man ibland varna kvinnor innan de kom hit om man visste att det
              var fråga om en man som brukade misshandla sina fruar. Den person
              som befann sig i hemlandet kunde få en varning. Nu har det tagits
              bort på grund av hänsyn till den personliga integriteten. Frågan
              är om det finns något system som man kan använda sig av för att
              varna när man vet att det är en man som brukar misshandla sina
              fruar som kommer hit så att kvinnan i fråga vet om det innan hon
              kommer hit. Det ska vara ett system som inte kränker den personliga
              integriteten. Jag försöker uppmana ministern att använda sina
              grå hjärnceller och hitta på något bra.
            </seg>
            <seg xml:id="i-eca1398161d1416e-0">
              Sedan finns ett annat problem, nämligen rädslan som många kvinnor
              känner för att anmäla. Det är lika svårt för svenska kvinnor att
              anmäla när deras män har misshandlat dem därför att de kan råka
              ut för en ännu värre misshandel om de går till polisen. Det är
              rädslan för att råka ut för något ännu värre som stoppar många
              kvinnor från att gå till polisen. För de kvinnor som dessutom
              riskerar en utvisning är det ännu större fara. Om de går till
              polisen första gången och talar om att de har blivit misshandlade
              och inte har synliga skador kommer inte polisen att på en gång
              väcka åtal. Det brukar behövas ett antal anmälningar innan det
              blir ett åtal. För vilken kvinna som helst som råkar ut för ännu
              större repressalier, oavsett vilket land hon kommer från, leder
              det till att hon inte vågar nästa gång. När första anmälan har
              gjorts får hon ännu en smocka.
            </seg>
            <seg xml:id="i-e35097fb9c41bb98-0">
              Vi vet att för alla kvinnor som drabbas av misshandel är det
              svårt att anmäla. För de kvinnor som riskerar utvisning är det
              ännu svårare.
            </seg>
          </u>
          <note type="speaker" xml:id="i-e7f6ea0bc0c26193-0">
            Anf. 44 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-0">
            <seg xml:id="i-930418abd74ba028-0">
              Fru talman! Tack så mycket för inläggen från interpellanten och
              Bodil Ceballos. Jag ska börja med att förklara lite hur regeringen
              ser på frågan. Det är en viktig fråga hur skydd kan erbjudas till
              kvinnor som blir misshandlade.
            </seg>
            <seg xml:id="i-476e95be1bbb55c2-0">
              Först och främst är det viktigt att understryka att varje ärende
              behandlas individuellt. Det framgår av förarbetena till den aktuella
              bestämmelsen att man ska ta hänsyn till under vilka omständigheter
              som övergreppet har ägt rum, hur allvarligt det har varit, om
              det har rört sig om en enstaka episod eller upprepade övergrepp
              samt hur länge förhållandet har varat.
            </seg>
            <seg xml:id="i-5f58e3813fd3ad75-0">
              Den centrala frågan är bevishänseendet. Det står att enligt förarbetena
              bör det vara tillräckligt att det görs sannolikt att sådana övergrepp
              förekommit för att hänsyn ska tas till våld eller handlingar som
              innefattar allvarliga kränkningar i förhållandet. Det ska inte
              ställas upp några formella krav på vilken dokumentation som ska
              föreligga. Polisanmälningar, läkarintyg och intyg från sociala
              myndigheter och kvinnojourer bör vara till ledning. Myndigheten
              måste i varje enskilt fall bedöma om den framlagda dokumentationen
              med tillräcklig styrka talar för att våld eller allvarlig kränkning
              förekommit i förhållandet.
            </seg>
            <seg xml:id="i-d4589b0bbadfa994-0">
              Om kvinnorna åberopar skyddsbehov kan de söka asyl hos Migrationsverket.
              Om andra starka skäl talar för att fortsatt uppehållstillstånd
              ska ges kan kvinnorna få förlängt uppehållstillstånd trots att
              det tillståndsgrundande förhållandet har upphört. I förarbetena
              anges att det är främst fråga om olika former av humanitära skäl,
              som att sökanden riskerar att bli socialt utstött vid ett återvändande
              eller att sökanden är allvarligt sjuk eller svårt handikappad.
              Sammantaget kan då omständigheterna i det enskilda fallet framstå
              som så ömmande att utvisning inte bör komma i fråga. När jag sagt
              detta har jag förklarat bakgrunden till varför vi har den lagstiftning
              som vi har, varför vi har undantagsbestämmelsen och också hur
              den tillämpas.
            </seg>
            <seg xml:id="i-8f85cae9a89c204d-0">
              Låt mig sedan vända mig till Bodil Ceballos. Vad gör Migrationsverket
              för att till exempel få kännedom om anknytningspersonens tidigare
              våldsbrott? I ärenden där en utlänning har för avsikt att ingå
              äktenskap eller inleda ett samboförhållande med en person som
              är bosatt i Sverige gör Migrationsverket bland annat kontroller
              i belastnings- och misstankeregistret för att bedöma risken för
              våld eller allvarlig kränkning i förhållandet. Vad gäller ärenden
              om familjeåterförening för makar och sambor är kontroller i registret
              inte förenliga med familjeåterföreningsdirektivet som vi genomförde
              i svensk rätt 2006. Det är alltså den juridiska ordning som gäller
              på det här området.
            </seg>
            <seg xml:id="i-6dbf63be83e02287-0">
              Jag tror att vi alla är överens om att det är viktigt att kvinnor
              som är rädda för utvisning får möjlighet att få skydd i Sverige.
              Det finns dock starka skäl för att bibehålla den uppskjutna invandringsprövningen
              och förhindra missbruk av rätten till invandring. Åtgärder kan
              man naturligtvis vidta så långt det är möjligt för att förhindra
              de negativa konsekvenserna av bestämmelsen, främst att kvinnor
              av rädsla för utvisning stannar kvar i anknytningsförhållanden
              där de misshandlas eller annars utsätts för allvarliga kränkningar.
              Detta är kärnan i regeringens politik.
            </seg>
          </u>
          <note type="speaker" xml:id="i-1a2979233a023ceb-0">
            Anf. 45 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-4d5b4f2191a795ae-1">
            <seg xml:id="i-d050de0114af3403-0">
              Fru talman! Vi är överens om att det finns regler, lagar och
              förarbeten. De är mycket bra beskrivna, vilket vi som lagstiftare
              vet. Problemet är att våra myndigheter, som får kännedom om dessa
              människor, har problem med att tolka och tillämpa lagen. Det finns
              alldeles för stora utrymmen för tolkning av lagen, och många socialarbetare
              känner inte till förarbetena. Jag har själv varit socialarbetare
              i tio år. Man kan inte lära sig alla lagar, och man vet inte hur
              man ska göra. Därför behövs kompetensutvecklingen. Det är mycket
              bra att statsrådet Tobias Billström ska se till att en sådan insats
              görs vid Migrationsverket. Hur länge har den varit på gång? Redan
              2005 befarade man, enligt utskottet, att det fanns bristande kunskap
              i tillämpningen av lagen. Det är den ena delen.
            </seg>
            <seg xml:id="i-86b021d5eaf2d70b-0">
              Den andra delen handlar om den kvinna som kommit till Sverige.
              Vi vet inget om hennes bakgrund. Vi vet inte om hon till exempel
              blivit utsatt för människohandel eller tvångsäktenskap, om hon
              kommit frivilligt, om det funnits hedersrelaterat våld inom familjen.
              Hon ville i vilket fall som helst fly till ett annat land eftersom
              hon trodde att det fanns en fristad här och att hon skulle få
              friheten att vara människa och kvinna, vilket tyvärr inte är särskilt
              normalt i många delar av världen.
            </seg>
            <seg xml:id="i-ffd9a8ed20f046b7-0">
              I de kontakter jag har med dessa kvinnor är de nöjda med att
              bli slagna en gång i veckan. I sina hemländer blev de slagna varje
              dag av brodern eller pappan. Man jämför alltså hela tiden. Om
              de varit utsatta för våldtäkter eller olika former av psykisk
              misshandel är de helt nöjda eftersom de är i Sverige och förväntar
              sig att få uppehållstillstånd.
            </seg>
            <seg xml:id="i-e180a1ef270cddae-0">
              Det beklämmande är att det är på detta sätt bara för att det
              är fråga om invandrade kvinnor, kvinnor från andra länder. Det
              finns så kallade synnerligen ömmande omständigheter eller skäl,
              men även då finns bristande kunskap om dessa kvinnors bakgrund.
              De kvinnor som blir misshandlade och utsatta för olika former
              av kränkningar kommer inte till Migrationsverket och berättar
              öppet vad de blivit utsatta för.
            </seg>
            <seg xml:id="i-328497903fa41e7a-0">
              Vi vet att oavsett om det gäller invandrare eller svenskar sker
              våldet inom ramen för hemmet, och det är mycket svårt att tala
              om det. För framför allt de utsatta kvinnorna är det svårt att
              tala om sin egen situation, om det som händer i relationen med
              den man som de lever tillsammans med. I många länder, också i
              Sverige, är det tabu att tala om det. Det finns även många svenska
              kvinnor som blir utsatta, men de anmäler inte. Den teoretiska
              termen för detta är normaliseringsprocess. Dessutom finns hotet
              om att bli utvisad och ännu mer utsatt för repression och förföljelse.
            </seg>
            <seg xml:id="i-0e17d58a4ef00678-0">
              Om Migrationsverket bara redovisar statistik över hur det är
              kommer det att vara missvisande eftersom den inte visar hela problembilden.
              Därför måste vi se till att tvåårsregeln ändras.
            </seg>
          </u>
          <note type="speaker" xml:id="i-6ed37e7295e1b45b-0">
            Anf. 46 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-6">
            <seg xml:id="i-42d49690caf924b0-0">
              Fru talman! Jag vill återkomma till bevisläget och att det ska
              vara tillräcklig styrka. Det är där problemet många gånger uppkommer
              eftersom det är svårt för en kvinna att få tillräcklig styrka
              på bevisen. Ibland är det inte tillräckligt ens om det finns en
              fällande dom. Vi har sett ärenden där mannen har fällts för misshandel
              och ändå har kvinnan inte fått stanna i Sverige, trots att vi
              har den här möjligheten. Det ska mer till än bara tillräcklig
              styrka. Någonstans fallerar det.
            </seg>
            <seg xml:id="i-03a52dd997c5cd83-0">
              Sedan sade ministern att man exempelvis kan söka asyl, men då
              ska man komma från ett land som ger skäl till asyl. Om en kvinna
              är importerad från till exempel Thailand och i övrigt inte har
              asylskäl är jag inte så säker på att hon skulle få asyl i Sverige
              eller få stanna som skyddsbehövande trots att hon skulle hamna
              i en mycket besvärlig situation ifall hon återvände hem efter
              att ha skilt sig. I så fall hamnar det väl under synnerligen ömmande
              omständigheter, och det vet vi är oerhört svårt.
            </seg>
            <seg xml:id="i-04ee42eb0651755c-0">
              Någonstans måste vi alltså hitta en öppning så att dessa kvinnor
              inte faller mellan stolarna. Många gånger har de dessutom barn,
              och om de har barn som fötts innan de kom till Sverige, och den
              man som bor här inte är fadern, har kvinnorna inte heller möjlighet
              att stanna som anhörig.
            </seg>
            <seg xml:id="i-b9c4d4ea23792da0-0">
              Jag hoppas att ministern jobbar vidare med frågan. Det behövs
              inte bara samhällsorientering utan det behövs någonting annat
              också.
            </seg>
          </u>
          <note type="speaker" xml:id="i-d73786871b0cef2f-0">
            Anf. 47 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-1">
            <seg xml:id="i-418113adf7167d79-0">
              Fru talman! Låt mig börja med att vända mig till interpellanten
              Amineh Kakabaveh. Det verkar som om vi är överens i debatten om
              att förarbetena till lagstiftningen är utformade på ett korrekt
              sätt. Det tycks inte vara problemet och heller inte föremål för
              diskussionen, åtminstone inte när jag lyssnade på vad interpellanten
              sade. Det är bra om det förhåller sig på det viset.
            </seg>
            <seg xml:id="i-b7b0858dfd9c32a7-0">
              Som Amineh Kakabaveh konstaterade är det alltså tillämpningen
              vi diskuterar. Jag tror att det är just bristen på kunskap eller
              bristen på kompetens som spelar in. Jag tror inte att det är någonting
              specifikt för just den här frågan, utan det gäller nog generellt.
              Amineh Kakabaveh pekade faktiskt ut socialtjänsterna runt om i
              kommunerna som en viktig faktor i sammanhanget. Därför vill jag
              peka på regeringens handlingsplan som vi beslutat om och som innebär
              att vi ska bekämpa mäns våld mot kvinnor, hedersrelaterat våld
              och förtryck samt våld i samkönade relationer. Den handlingsplanen
              är viktig för att ge de tjänstemän som sysslar med dessa frågor
              rätt verktyg för att kunna göra rätt jobb.
            </seg>
            <seg xml:id="i-74e6e59ddc905ecc-0">
              Därmed kommer vi in på frågan om den tillräckliga styrkan på
              bevisen, som i någon mening också handlar om hur bra tjänstemännen
              och handläggarna vid respektive myndighet är på att tolka dessa
              frågor. Även där har regeringen satsat mycket under de tidigare
              åren för att få det att fungera på rätt sätt. När det gäller Migrationsverkets
              arbete med kvinnors asylskäl har regeringen, som jag påpekade
              i mitt första inlägg, gett verket i uppdrag att i utbildningshänseende
              särskilt uppmärksamma frågor som rör kvinnor. Myndigheten har
              nyligen förnyat sin handbok om bland annat handläggningen av kvinnors
              asylskäl. Jag kommer att fortsätta att noga följa vad Migrationsverket
              gör, särskilt i fråga om kompetensutveckling beträffande kvinnofrågor
              och allmänt i fråga om verkets övergripande kvalitetsarbete.
            </seg>
            <seg xml:id="i-712d1cc058a397b6-0">
              Vad gäller migrationsdomstolarna har vi även där satsat på kompetensutveckling
              avseende kvinnors asylskäl.
            </seg>
            <seg xml:id="i-d9e9496eecda7b9c-0">
              Regeringen har i regleringsbrevet för 2010 uppdragit åt Domstolsverket
              att genom insatser i form av utbildning ytterligare stärka kompetensen
              bland domare och andra anställda vid domstolarna när det gäller
              frågor om mäns våld mot kvinnor inklusive hedersrelaterat våld
              och förtryck samt våld i samkönade relationer.
            </seg>
            <seg xml:id="i-c334b99934badc9f-0">
              Syftet med de åtgärderna är att de ska leda till ett bättre bemötande
              av brottsoffer och därmed bidra till att stärka allmänhetens förtroende
              för domstolarna. Allt detta sammantaget tror jag innebär att vi
              kommer att få en förändring på den här punkten.
            </seg>
            <seg xml:id="i-678cf981691d0177-0">
              Jag vill ändå för både Bodil Ceballos och interpellanten peka
              på fakta. Migrationsverket har på regeringens uppdrag avlämnat
              en rapport om tillämpningen av bestämmelsen. Statistiken visar
              att andelen bifall generellt i förlängningsärendena är mycket
              hög. Den är 9798 procent. Ärenden där våld eller allvarlig kränkning
              har åberopats som grund för ansökan är få.
            </seg>
            <seg xml:id="i-4eb7f3495b13ff4a-0">
              Regeringen har gett Migrationsverket ett förnyat uppdrag med
              mer detaljerade krav. Vi väntar nu på rapporteringen med statistik
              från Migrationsverket som ska komma senast vid årsskiftet. Det
              är att betänka att andelen som får förlängt är 9798 procent. Det
              är en mycket hög siffra.
            </seg>
          </u>
          <note type="speaker" xml:id="i-d1a247ffe2d60301-0">
            Anf. 48 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-4d5b4f2191a795ae-2">
            <seg xml:id="i-266ee878123b75fd-0">
              Fru talman! Det är väldigt roligt och intressant att få stå här
              och få mycket medhåll om att problematiken är stor. Det är viktigt
              eftersom det handlar om mänskliga rättigheter och Sveriges ansikte
              utåt när det gäller jämställdhet, mänskliga rättigheter och demokrati.
            </seg>
            <seg xml:id="i-f3a7ed3ca1820327-0">
              Kvinnors befrielse handlar om demokrati. Kvinnor från andra delar
              av världen måste få anamma den demokrati som råder i Sverige.
              Det är viktigt att lyfta fram det i alla sammanhang. Jag som vänsterpartist,
              socialist och feminist måste alltid se till att kvinnors möjligheter
              och förutsättningar diskuteras i alla ärenden.
            </seg>
            <seg xml:id="i-aa0e3496a2de1df7-0">
              Nu handlar det om en viss grupp där det finns mörkertal. Det
              är jättebra att det finns statistik på att de flesta får uppehållstillstånd.
              Men det finns tyvärr ett mörkertal. Det finns fortfarande många
              luckor i kunskapen hos myndigheterna.
            </seg>
            <seg xml:id="i-8980f609ec3ffea1-0">
              Jag har blivit uppringd av två handläggare men också av juridiska
              ombud. Man hänvisar till information som finns till exempel hos
              Irans eller Iraks ambassad. Där säger man att det finns skydd
              för kvinnor om de skickas tillbaka.
            </seg>
            <seg xml:id="i-e374683597ac7437-0">
              Om kunskapen ligger där är det väldigt beklämmande. Då finns
              det fortfarande många luckor. Man vet inte vad människor har gått
              igenom som har kommit från de länderna.
            </seg>
            <seg xml:id="i-d7bbda98333509fb-0">
              Därför måste vi se till att tvåårsregeln ändras. Det handlar
              om kvinnors asylskäl på grund av att de är kvinnor och också om
              dem som har en annan sexuell läggning. Det ska påpekas i både
              lagen och föreskrifterna. Därmed tror jag att vi också kommer
              till rätta med mörkertalet.
            </seg>
          </u>
          <note type="speaker" xml:id="i-d754ec6ecedfdc60-0">
            Anf. 49 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-2">
            <seg xml:id="i-a9e76e685b5ee6b5-0">
              Fru talman! Jag konstaterar att Amineh Kakabaveh och jag är överens
              på de flesta punkterna. Det är helt uppenbart att här behövs insatser
              för att förbättra kunskaper och kompetens hos de myndigheter som
              har till uppgift att granska, handlägga och besluta i dessa ärenden.
              De måste ha rätt kunskaper och kompetens.
            </seg>
            <seg xml:id="i-d49ef6596445afac-0">
              Det finns all anledning att lyfta fram det arbete som regeringen
              har gjort under de här åren för att se till att utbilda och vidareutbilda
              de människor som jobbar på Migrationsverket och i migrationsdomstolarna
              och som dessutom sitter ute i kommunernas socialtjänster och hjälper
              till med detta arbete. Jag tror inte att man ska förringa det
              arbetet. Det är viktigt att det belyses i diskussionen. Oavsett
              vilken lagstiftning vi har är det ändå viktigt att man i tid uppmärksammar
              dessa tecken.
            </seg>
            <seg xml:id="i-ec4108a5bba3dc8c-0">
              Jag ser med spänning fram emot den avrapportering som Migrationsverket
              kommer att göra. Jag tror att den kommer att ge ytterligare vägledning.
              Jag belyste redan i mitt tidigare inlägg att det är 9798 procent
              som får förlängning. Det är ett mycket högt tal. Det tyder på
              någonting. Men innan vi har fått den slutgiltiga statistiken och
              analyserat den tycker jag att vi ska vara försiktiga med att vara
              för snabba med att dra konsekvenser av detta. Det har varit en
              bra debatt, och jag tackar för den.
            </seg>
          </u>
          <note xml:id="i-3f01aa26b5d8f8b3-4">
            Överläggningen var härmed avslutad.
          </note>
          <note xml:id="i-c64c3a0ec8984089-0">
            11 § Svar på interpellation 2010/11:50 om kristna irakiska flyktingar
          </note>
          <note type="speaker" xml:id="i-ff45b1f71e6accd3-0">
            Anf. 50 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-3">
            <seg xml:id="i-7e464bf39568175a-0">
              Fru talman! Robert Halef har frågat mig vad jag avser att vidta
              för åtgärder för att Europadomstolens uppmaning om inhibition
              för irakiska flyktingar ska uppmärksammas i den svenska asylprocessen.
            </seg>
            <seg xml:id="i-c9b024f9345de7fe-0">
              Jag vill inledningsvis hänvisa till vad jag nyligen har uttalat
              i mina svar på angränsande frågor från Roger Haddad och Christina
              Höj Larsen samt till det svar som utrikesministern nyligen lämnat
              på en fråga om religiösa minoriteter i Irak av Robert Halef. (2010/11:55,
              2010/11:62, 2010/11:45).
            </seg>
            <seg xml:id="i-2cec8726b2f8b09c-0">
              Säkerhetssituationen har gradvis förbättrats i Irak men är på
              sina håll instabil. Det våld som förekommer drabbar medlemmar
              ur alla etniska och religiösa grupper, men minoriteter däribland
              kristna är ofta särskilt utsatta. Genom EU och FN samt i samtal
              med irakiska företrädare fortsätter regeringen att uppmärksamma
              frågan om efterlevnaden av de mänskliga rättigheterna i Irak.
            </seg>
            <seg xml:id="i-ce80d4d9af54ed6f-0">
              När det sedan gäller Robert Halefs direkta fråga vill jag säga
              att var och en som söker asyl i Sverige får en individuell prövning
              av sitt skyddsbehov i enlighet med utlänningslagen. Det är Migrationsverkets
              och migrationsdomstolarnas uppgift att ta ställning till om det
              finns grund för uppehållstillstånd. Regeringen har ingen roll
              i asylprocessen.
            </seg>
            <seg xml:id="i-ea25c75e2c9eed51-0">
              Vad gäller Europadomstolens roll, är den en del av det övervakningssystem
              som är knutet till Europakonventionen. Domstolen kan ta emot klagomål
              från enskilda som anser att deras fri- och rättigheter enligt
              konventionen har kränkts. Europadomstolen är inte en instans för
              överklagande av nationella beslut.
            </seg>
            <seg xml:id="i-f8d60d8bc24e4730-0">
              Europadomstolen har i ett brev från den 22 oktober informerat
              bland andra Sverige om att domstolen tills vidare kommer att begära
              inhibition i irakiska ärenden då en sådan begäran framställs av
              en enskild klagande. Migrationsverket följer Europadomstolens
              uppmaning i alla enskilda ärenden om inhibition.
            </seg>
            <seg xml:id="i-af48c5f79325f02f-0">
              Som jag nyss nämnde har inte regeringen någon roll i den process
              som omfattar prövningar av asylansökningar. Det innebär att jag
              inte får ingripa i eller påverka ansvariga myndigheter i deras
              handläggning av enskilda ärenden.
            </seg>
            <seg xml:id="i-4d4dc71f671ffc1b-0">
              Mot bakgrund av detta anser jag inte att det finns behov av några
              åtgärder med anledning av den av Robert Halef lyfta frågan.
            </seg>
          </u>
          <note type="speaker" xml:id="i-ded15e5771c1fc0e-0">
            Anf. 51 ROBERT HALEF (KD):
          </note>
          <u who="robert_halef_9ca73c" xml:id="i-b1a23e0de7c60e28-0">
            <seg xml:id="i-b422d39aa06c55e4-0">
              Fru talman! Jag tackar Tobias för svaret. Jag ställde interpellationen
              för att uppmärksamma Sveriges riksdag på de övergrepp som de kristna
              minoriteterna utsätts för i Irak och för att stoppa utvisningen
              av kristna irakier från Sverige. Sedan invasionen av Irak år 2003
              har flera tusen blivit mördade och över en halv miljon har tvingats
              att lämna sitt hemland.
            </seg>
            <seg xml:id="i-2c6feeef03404c73-0">
              Majoriteten av de kristna flyktingarna finns i dag i flyktingläger
              i Syrien och Jordanien. De lever under mycket svåra förhållanden.
              De som bor i Irak mördas hänsynslöst på grund av sin kristna tro,
              och deras mänskliga rättigheter kränks.
            </seg>
            <seg xml:id="i-f30918d162811103-0">
              Det pågår en etnisk rensning av kristna minoriteter i vissa delar
              av landet. De förföljs och mördas på grund av sin kristna tro.
              Systematiskt planerade attacker från islamistiska terrororganisationer,
              mord på biskopar, präster och andra ledare och attackerna på hittills
              över 70 kyrkor talar sitt tydliga språk.
            </seg>
            <seg xml:id="i-32f9ad4e116db530-0">
              Under de senaste veckorna har attackerna eskalerat i Bagdad.
              Det gäller mordet på över 56 personer med över 70 skadade i den
              syriansk-katolska kyrkan den 31 oktober, utplaceringen av bomber
              utanför kristna hem för tio dagar sedan och attackerna mot kristna
              förra veckan där många blivit dödade och skadade.
            </seg>
            <seg xml:id="i-5ffc64fada3fa422-0">
              Dessa övergrepp måste stoppas oavsett om de sker mot kristna
              eller människor av andra religioner eller etniciteter. Alla människor
              har lika värde, och människovärdet är unikt och okränkbart. De
              kristna i Irak vill leva i fred och frihet i sitt hemland, utöva
              sin kristna tro och inte bli förföljda, mördade eller tvingas
              att välja mellan att konvertera eller bli dödade.
            </seg>
            <seg xml:id="i-cf16b3948625c9ea-0">
              Fru talman! De som har tagit sig till Sverige och andra europeiska
              länder skickas allt oftare tillbaka och får ingen asyl trots att
              de uppfyller kriterierna i flyktingstatusförklaringen som grundar
              sig på FN:s konvention. Europadomstolen för mänskliga rättigheter
              rekommenderar att man stoppar avvisningen av kristna till Irak.
              FN:s flyktingkommissariat säger att kristna irakier har behov
              av internationellt skydd. Det är dags för Sverige att ompröva
              synen på dessa flyktingar och stoppa avvisningarna till Irak.
            </seg>
            <seg xml:id="i-8f0123a0b78a2b77-0">
              Tobias säger att det våld som förekommer drabbar medlemmar ur
              alla etniska och religiösa grupper, men att minoriteter däribland
              kristna ofta är särskilt utsatta.
            </seg>
            <seg xml:id="i-005fc3d0ded9f17a-0">
              Man bekräftar att man är medveten om deras utsatthet. Trots det
              utvisas mer än hälften. Tobias säger dessutom att det är Migrationsverkets
              och migrationsdomstolarnas uppgift att ta ställning till om det
              finns grund för uppehållstillstånd och att regeringen inte har
              någon roll i asylprocessen.
            </seg>
            <seg xml:id="i-8e7bbfa5a2ef50cd-0">
              Fru talman! Det är ett mycket märkligt svar. Det är ju vi här
              i riksdagen som fattar beslut som regeringen verkställer. Migrationsverket
              är en av våra myndigheter. Migrationsministern kan ge Migrationsverket
              nya direktiv med anledning av det eskalerade våldet mot den kristna
              minoriteten i Irak.
            </seg>
            <seg xml:id="i-bca9ed788a1babe0-0">
              Fru talman! Människor som flyr undan förföljelse och förtryck
              på grund av sin tro och som söker asyl i Sverige måste kunna få
              en fristad här.
            </seg>
          </u>
          <note type="speaker" xml:id="i-16191b0e09fd4f21-0">
            Anf. 52 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-7">
            <seg xml:id="i-12b88c57613e54f5-0">
              Fru talman! Frågan om de kristna i Irak har vi diskuterat här
              i kammaren flera gånger under den förra mandatperioden, särskilt
              det senaste året. Många finns här, många har fått avslagsbeslut.
              Vi möter en stor förtvivlan i den här gruppen. Alla irakier som
              tvingas åka tillbaka är förtvivlade, men det är en väldigt stor
              grupp som vi diskuterar i dag.
            </seg>
            <seg xml:id="i-5a4f95440fefa2c4-0">
              Robert har redan talat om bakgrunden och vad många tycker. Jag
              ska prata lite om något som jag och migrationsministern har diskuterat
              tidigare vid flera tillfällen. Det handlar om failed states. Irak
              är i dag ett land som inte klarar av att skydda sin egen befolkning.
              I den bästa av världar ska den som får ett avslagsbeslut och skickas
              hem vara skyddad av regeringen och myndigheterna i det land man
              kommer tillbaka till. Irak har inga fungerande myndigheter. Man
              har inte haft en regering på hur länge som helst. Det var redan
              före regeringskrisen svårt för dem som kom tillbaka eftersom Irak
              inte har koll på sina egna myndigheter och alltså inte kan garantera
              att myndighetspersoner eller andra offentliga aktörer inte förföljer
              dem som kommer tillbaka. Irak kan inte skydda sin egen befolkning.
              Då ska vi inte skicka människor tillbaka dit.
            </seg>
            <seg xml:id="i-ad41b902b0dc32fb-0">
              Sverige var ett av de länder om inte det första som började med
              chartrade plan tillbaka till Irak. Det har blivit mycket uppmärksammat.
              I samtal som jag hade med UNHCR vid ett av de tillfällena var
              man smått chockerad över att Sverige gjorde så här eftersom andra
              följde efter och gjorde på samma sätt. Det är naturligtvis inte
              bra om Sverige, som försöker framstå som ett land som är generöst
              och humant går i bräschen för en inhuman deportationspolitik.
            </seg>
            <seg xml:id="i-b37efc9153ffe8b9-0">
              Som Robert sade är många minoriteter särskilt utsatta i Irak
              just nu. För tillfället är de kristna attackerade från alla håll
              och kanter. Det är något som vi måste ta hänsyn till. Vi vet att
              minoriteterna är utsatta.
            </seg>
            <seg xml:id="i-20230f248279a759-0">
              Jag ställde en fråga till ministern om utvisningarna till failed
              states. Det handlade då om burundier. Ministern svarade som han
              brukar, att alla får en individuell prövning och att myndigheterna
              tar hänsyn till situationen i hemlandet utifrån ett rättsfall
              som finns.
            </seg>
            <seg xml:id="i-4f4ae612aeb411a9-0">
              Hur kan det komma sig att de svenska myndigheterna gör en helt
              annan bedömning än vad Europadomstolen gör? Hur kan det komma
              sig att de svenska myndigheterna gör en helt annan bedömning än
              vad UNHCR gör? Hur kan våra myndigheter tycka att det är okej
              att skicka människor till Bagdad när vi vet vad som väntar dem?
              Vi vet att människor som har åkt tillbaka har blivit mördade och
              att många som har åkt tillbaka har flytt vidare.
            </seg>
            <seg xml:id="i-7bf664971b534393-0">
              Att Europadomstolen nu har sagt nej till en fortsatt utvisning
              tycker jag är mycket positivt.
            </seg>
          </u>
          <note type="speaker" xml:id="i-440aa186016266df-0">
            Anf. 53 ROGER HADDAD (FP):
          </note>
          <u who="roger_haddad_f79cd9" xml:id="i-6e36cd1c3db47fc7-0">
            <seg xml:id="i-d2ccbe7908e68daf-0">
              Fru talman! Jag vill tacka migrationsminister Tobias Billström
              för svaret på den här interpellationen och på den fråga som jag
              ställde i samma ärende.
            </seg>
            <seg xml:id="i-e5f93167bea30352-0">
              Fru talman! För två veckor sedan samlades närmare 8 000 personer
              i Kungsträdgården för att manifestera mot våldet i Irak och i
              synnerhet ta avstånd från dödandet av de kristna i Irak. Tillsammans
              med kolleger från andra riksdagspartier följde vi en kort föreställning
              över hur självmordsbombarna för drygt en månad sedan sprang in
              i en kyrka och mördade ett sextiotal civila oskyldiga personer.
              Ingen av oss närvarande lämnades oberörd. En efter en tog vi avstånd
              från denna terrorism. Om en så kort scen gav oss en klump i halsen,
              hur var det då på riktigt, när attentatet ägde rum?
            </seg>
            <seg xml:id="i-e9b817447ef1ac7b-0">
              Avvisningarna till Irak måste stoppas. Migrationsverkets besked
              om ett tillfälligt stopp är endast en väntan på ett beslut från
              Europadomstolen. Jag utgår ifrån att regeringen som är stark anhängare
              av Europadomstolen och dess arbete för mänskliga rättigheter följer
              de rekommendationer som rådet redan gett: Avvisa inte till Irak.
            </seg>
            <seg xml:id="i-17cb2c669039e556-0">
              Även om jag tycker att Sverige ska ha en reglerad invandring
              vill jag att Sverige ska ha en generös asyl- och flyktingpolitik.
              Jag står också upp för principen att enskild som inte har asylskäl
              ska lämna landet. Det är de regler som Sveriges riksdag har fattat
              beslut om.
            </seg>
            <seg xml:id="i-2491576162d4e810-0">
              Låt mig jämföra med situationen i Libanon 2006 då personer fick
              uppehållstillstånd på grund av oroligheterna. Situationen i Irak
              är ännu mer bekymmersam och har varit det under en mycket längre
              period. Flera MR-instanser visar att just kristna irakier som
              minoritet är särskilt utsatta. Sverige bör ta sitt ansvar och
              fatta ett beslut utifrån humanitära skäl. Jag vill påminna migrationsministern
              om det avtal som Sveriges ambassadör Trouvé undertecknade med
              Irak 2008 och dess artikel 4: Iraks regering ska vidta åtgärder
              för att se till att irakier utomlands kan återvända utan att behöva
              befara trakasserier, hotelser, förföljelser, diskriminering, åtal
              eller några andra former av straffåtgärder.
            </seg>
            <seg xml:id="i-c396fff8bf5ff9a3-0">
              Till skillnad från Migrationsverkets höga företrädare anser jag
              inte att Irak är ett blomstrande samhälle, åtminstone inte för
              landets kristna minoriteter. Till skillnad från migrationsministern
              anser jag utifrån denna överenskommelse att regeringen faktiskt
              kan vidta åtgärder om man vill.
            </seg>
          </u>
          <note type="speaker" xml:id="i-d17c589585fccd9c-0">
            Anf. 54 ANNELIE ENOCHSON (KD):
          </note>
          <u who="annelie_enochson_e9d5f8" xml:id="i-d398791d0ea00352-0">
            <seg xml:id="i-dbe43ae4b09e0e7e-0">
              Fru talman! För en liten stund sedan var det en stor manifestation
              här utanför på Mynttorget. Den samlade ett stort antal människor.
              Manifestationen arrangerades av Svenska Evangeliska Alliansen.
              På mycket kort tid har 60 000 namnunderskrifter samlats in för
              att stoppa avvisningen av de kristna irakierna till Irak.
            </seg>
            <seg xml:id="i-7a6e55ca458e2e5b-0">
              Det som hände i Irak de senaste veckorna har egentligen pågått
              under mycket lång tid, men det är först med det bestialiska blodbadet
              i Vår frus befrielsekyrka i Bagdad som världen fick upp ögonen
              för vad som händer med de förföljda kristna i Irak. Vi har här
              fått beskrivet vad som händer, och det fick vi också på Mynttorget.
              Vi förstår att vi inte i våra vildaste tankar kan föreställa oss
              det som hände i en kyrka där människor var gisslan i tre timmar
              och militanta islamister sköt vilt omkring sig.
            </seg>
            <seg xml:id="i-3b7b9d4feb5babe6-0">
              Al-Qaidas irakiska gren Iraks islamska stat tog på sig ansvaret
              för dådet på sin webbsida. Al-Qaida pekar nu ut alla kristna i
              Irak som måltavlor, var de än befinner sig. Enligt experter är
              syftet att eliminera den kristna närvaron i landet antingen genom
              att döda de troende eller att få dem att förkasta sin tro eller
              att fly.
            </seg>
            <seg xml:id="i-55c130f92f8c1ce1-0">
              Rädslan sprider sig bland de kristna i Bagdad och i hela Irak.
              Vem kommer att drabbas nästa gång? Vågar jag gå till kyrkan mer?
              Vågar jag över huvud taget gå ut?
            </seg>
            <seg xml:id="i-8e03bee80608eb1d-0">
              Det som just nu pågår är en etnisk rensning av de kristna i Irak.
              Iraks kristna har varit måltavlor för många mord och kidnappningar
              de senaste sju åren och även dessförinnan. Hundratals kristna
              irakier har dödats, och flera kyrkor har attackerats. Många flyr
              landet för att försöka hitta en fristad i Europa eller i Amerika.
              Irak, precis som resten av Mellanöstern, håller på att tömmas
              på sin kristna befolkning.
            </seg>
            <seg xml:id="i-60d65fb98df3d837-0">
              Vi har många kristna irakier boende i vårt land. De kallas för
              assyrier/syrianer och kaldéer, men alla har de ett gemensamt:
              De är kristna. För många av dem går tanken tillbaka till första
              världskriget då runt en och en halv miljon assyrier/syrianer,
              kaldéer och armenier dödades av en enda anledning, nämligen att
              de var kristna. Detta hände medan världen såg på utan att ingripa.
              Låt inte detta hända igen! Därför är denna interpellation så viktig.
              Jag vill tacka dig, Robert Halef, för att du har tagit det här
              initiativet.
            </seg>
            <seg xml:id="i-e5d55934050e8811-0">
              Jag tycker att frågan från interpellanten Robert Halef kvarstår:
              På vilket sätt tänker statsrådet uppmärksamma Europadomstolens
              uppmaning att i dagsläget inte avvisa? Migrationsverket ligger
              under migrationsministern, och han har det övergripande ansvaret.
              Jag tycker att frågan kvarstår.
            </seg>
          </u>
          <note type="speaker" xml:id="i-5a3bcd458d371fd8-0">
            Anf. 55 YILMAZ KERIMO (S):
          </note>
          <u who="yilmaz_kerimo_851f09" next="cont" xml:id="i-5f0e66daac3ff54e-0">
            <seg xml:id="i-08bc05a529aa0b54-0">
              Fru talman! Jag har gång på gång frågat Carl Bildt vilka initiativ
              han tar när det gäller de kristnas situation i Irak, men inget
              händer. Även om jag vet att frågan är komplicerad tycker jag att
              den totala handlingsförlamningen är helt oacceptabel.
            </seg>
            <seg xml:id="i-dcc89301b79af4b7-0">
              Jag har ställt en rad frågor till regeringen, agerat via medier
              och på gator och torg. Trots den borgerliga regeringens uppenbara
              ointresse verkar nu frågan på allvar börja engagera många i Sverige
              och i medierna. Det gläder mig att nu även enskilda politiker
              i borgerliga partier börjat uppmärksamma den här oerhört viktiga
              frågan.
            </seg>
            <seg xml:id="i-e46616239c586cb3-0">
              Jag kommer inte att ge mig förrän kristna har fått en frizon
              i Irak. Innan detta har uppnåtts måste Sverige självklart följa
              Europadomstolens uppmaning att stoppa avvisningarna av kristna
              till Irak.
            </seg>
            <seg xml:id="i-52af3aae1d428281-0">
              Fru talman! Det går inte att hålla isär inrikes- och utrikespolitik
              i den här frågan. Sverige måste klara att agera på flera fronter
              samtidigt. Sverige måste även klara att lösa både det akuta genom
              att stoppa utvisningar och det långsiktiga att via FN uppmärksamma
              den svåra situationen för assyrier/syrianer och kaldéer i hela
              Mellanöstern.
            </seg>
            <seg xml:id="i-5117d4300d97910f-0">
              Särskilt hemsk är situationen i Irak där kristna länge har varit
              utsatta för förföljelse. Terrorn mot kristna har trappats upp
              ytterligare efter USA:s ockupation av Irak. Stora områden har
              helt tömts på kristna. Den värsta dagen hittills var den 31 oktober
              i år då ett femtiotal oskyldiga kristna massakrerades i sin kyrka.
            </seg>
            <seg xml:id="i-5b846b1308d93ad4-0">
              Jag har tre frågor till statsrådet.
            </seg>
            <seg xml:id="i-d0b34b5cad15db72-0">
              Tänker statsrådet hjälpa dessa nödlidande kristna assyrier/syrianer
              och kaldéer på plats i Irak genom att ta initiativ till en frizon?
            </seg>
            <seg xml:id="i-eb9c6e915d2bdf18-0">
              Tänker statsrådet stoppa utvisningarna?
            </seg>
            <seg xml:id="i-402fae7cc6d311dd-0">
              Tänker statsrådet fördela dem som nu väntar på uppehållstillstånd
              solidariskt mellan kommuner så att alla inte hamnar i Södertälje?
            </seg>
          </u>
          <note xml:id="i-8b9ba922c65a0225-0">
            Ajournering
          </note>
          <note xml:id="i-a419d223bc9dc54c-0">
            Kammaren beslutade kl. 15.55 på förslag av förste vice talmannen
            att ajournera förhandlingarna till kl. 18.00.
          </note>
          <u who="yilmaz_kerimo_851f09" prev="cont" xml:id="i-1c9d2c439aa99ac3-0">
            <seg xml:id="i-5cce4dc6281ca886-0">
              Återupptagna förhandlingar
            </seg>
          </u>
          <note xml:id="i-a1be610709b397b1-0">
            Förhandlingarna återupptogs kl. 18.00.
          </note>
          <note xml:id="i-66599e9e5c5f8f88-0">
            11 § (forts.) Svar på interpellation 2010/11:50 om kristna irakiska
            flyktingar
          </note>
          <note type="speaker" xml:id="i-80b2421d5ccb4cad-0">
            Anf. 56 ANNIKA LILLEMETS (MP):
          </note>
          <u who="annika_lillemets_d743a3" xml:id="i-e1345d867a80143e-0">
            <seg xml:id="i-d9a976bf4bf610cb-0">
              Fru talman! Bara i min hemstad Linköping finns det flera hundra
              flyktingar från Irak som slits mellan hopp och förtvivlan. Många
              av dem har gått under jorden inför hotet att skickas tillbaka.
              Det är inte värdigt ett civiliserat land att med berått mod låta
              människor, till och med barnfamiljer, leva gömda i ständig skräck
              för att polisen ska ringa på dörren i gryningen för att deportera
              dem till ett ovisst öde. I ett humant samhälle behandlar man ingen
              så. Det är skamligt.
            </seg>
            <seg xml:id="i-d40844c8aa3298e1-0">
              Det finns två vägar att gå. Den hårda och omänskliga linje som
              nu råder innebär att man medvetet och kallblodigt tar risken att
              de som utvisas från Sverige råkar illa ut i Irak. Den innebär
              att man behåller den omänskliga pressen på dem som lever under
              ständigt hot att skickas tillbaka. Den innebär misstro när man
              säger att de som kommer hit nog överdriver och att de egentligen
              inte är så hotade.
            </seg>
            <seg xml:id="i-f4d3803f230fbda7-0">
              Men människor flyr och gömmer sig inte utan starka skäl. De irakiska
              flyktingarnas fruktan är välgrundad, som flera här har beskrivit,
              och det bekräftas också av Europadomstolen och UNHCR.
            </seg>
            <seg xml:id="i-2eb985db578caadf-0">
              Det enda rätta är att Sverige i stället visar medmänsklighet
              och anständighet genom att inte tvångsavvisa utan att erbjuda
              dem som vädjar om hjälp en fristad i en svår nödsituation. Det
              är att i handling, inte bara i ord, stå upp för allas lika värde
              och att flyktingar har samma rätt till liv och säkerhet som alla
              andra.
            </seg>
            <seg xml:id="i-61434ebbe8801052-0">
              De allra flesta som flyr Irak finns i dess fattiga grannländer.
              Ett fåtal tar sig till Sverige, ett av världens rikaste länder.
              Vi har en moralisk skyldighet att hjälpa dem som flyr hit undan
              krig och förföljelse. Vi har inga ursäkter att inte behandla medmänniskor
              i nöd som vi själva skulle vilja bli behandlade. Det duger inte
              att gömma sig bakom byråkrati när det gäller att rädda liv.
            </seg>
            <seg xml:id="i-58d4fc9af1b2ee2b-0">
              För mig är valet enkelt. Jag vill att utvisningarna till Irak
              stoppas. Jag vill att Sverige ska driva en human och generös flyktingpolitik
              som jag slipper skämmas för. Därför undrar jag vad som i detta
              akuta läge hindrar statsrådet Tobias Billström och den svenska
              regeringen från att, som den holländska regeringen, följa Europadomstolens
              rekommendation och omedelbart stoppa avvisningar till Irak. Jag
              tycker inte att det framgick av interpellationssvaret, och jag
              skulle gärna vilja att statsrådet utvecklar det.
            </seg>
          </u>
          <note type="speaker" xml:id="i-b454eadac23ea546-0">
            Anf. 57 ULF NILSSON (FP):
          </note>
          <u who="ulf_nilsson_b2871f" xml:id="i-5880a43f48a9208a-0">
            <seg xml:id="i-e775f160a5421520-0">
              Fru talman! Det har onekligen hänt många omskakande, traumatiska
              och tragiska händelser i Irak. För ungefär en månad sedan inträffade
              en massaker på över 50 människor i Jungfru Marias kyrka i Bagdad.
              Bara för någon vecka sedan dödades flera personer i 14 samordnade
              attacker mot kyrkor och hem i den irakiska huvudstaden. Det är
              inget tvivel om att våldet och övergreppen fortsätter i stora
              delar av Irak. Det är inte heller något tvivel om att särskilt
              minoritetsgrupper som kristna och olika muslimska grupper också
              förföljs. Hatet mellan olika grupper är också mycket stort på
              sina håll.
            </seg>
            <seg xml:id="i-6d4df1e2387caa29-0">
              Samtidigt är bilden splittrad. Samtidigt som man blir matt och
              sorgsen och känner sig hjälplös när man läser om det blir man
              också hoppfull när man läser om andra bilder från Irak. I vissa
              delar är det relativt fredligt. Det finns områden, som vi alla
              vet, dit människor åker från Sverige på besök hos släktingar och
              vänner. En del återvänder även frivilligt permanent till Irak.
              Det finns också kristna som säger att de absolut inte tycker att
              alla kristna ska lämna Irak. Bilden är alltså blandad.
            </seg>
            <seg xml:id="i-7e5ffc3d34b0db56-0">
              Ändå har naturligtvis de utvisningar som har skett följts med
              stort intresse från oss som är engagerade. Det gäller inte bara
              utvisningar till Irak. Vi var många som andades ut när utvisningarna
              till Grekland tillfälligt stoppades och EU gick in med stöd för
              att hjälpa grekerna att bygga upp flyktingmottagandet. Vi var
              naturligtvis också många som andades ut nu när Migrationsverket
              stoppade avvisningar av människor till Irak, människor vilkas
              fall Europadomstolen inte hade hunnit behandla.
            </seg>
            <seg xml:id="i-fc8c1c2c559dd3b3-0">
              Annars följer Migrationsverket det ska sägas Europadomstolens
              alla uppmaningar i enskilda fall.
            </seg>
            <seg xml:id="i-995df16a9a525711-0">
              Fru talman! Jag och Folkpartiet är med på den nuvarande ordningen
              att uppehållstillstånd ska beslutas av verk och domstolar och
              inte av enskilda politiker. Men det hindrar inte att det är viktigt
              för enskilda politiker i riksdag och regering att verkligen följa
              utvecklingen och ibland ta initiativ till förändringar. Jag tror
              att det är dags att göra en ordentlig genomgång just när det gäller
              utvisningar om hur myndigheter skaffar sig information om vad
              som händer med dem som vi utvisar. Har en avvisad blivit torterad
              eller fängslad dagen efter att han har landat borde Sverige ha
              kunnat förstå detta före avvisningen.
            </seg>
            <seg xml:id="i-3030473bc8e63dae-0">
              Folkpartiet har i olika sammanhang sagt att vi borde utveckla
              ett system för att bättre följa upp åtminstone de mest känsliga
              och ifrågasatta utvisningarna.
            </seg>
            <seg xml:id="i-5f8ca892e8cda2d2-0">
              Jag tog upp den frågan i en interpellationsdebatt med migrationsministern
              tidigare. Då öppnade statsrådet för att öka informationsinhämtningen
              bland annat genom ökat samarbete med olika organisationer, till
              exempel Röda Korset och kanske FN:s UNHCR med flera, alltså andra
              som känner till förhållandena i ett land.
            </seg>
            <seg xml:id="i-f8ad7bca4bf789d6-0">
              Min fråga till statsrådet är nu om han har utvecklat eller håller
              på att utveckla dessa tankar i mer praktisk handling. Jag talar
              alltså inte om att Sverige kan ta ett långsiktigt ansvar för alla
              människor som lämnar Sverige, för det kan hända många saker som
              inte fanns med i bilden när vi bedömde en ansökan. Men det är
              naturligtvis viktigt att få reda på om vi avvisar människor till
              ett omedelbart fängslande eller omedelbar tortyr. Den informationen
              borde vi bli bättre på att samla in.
            </seg>
          </u>
          <note type="speaker" xml:id="i-903e47599494a469-0">
            Anf. 58 TUVE SKÅNBERG (KD):
          </note>
          <u who="tuve_skanberg_9d0e2f" xml:id="i-9328e8c225b93785-0">
            <seg xml:id="i-698f0a3114feb371-0">
              Fru talman! Utanför Riksdagshuset vid Mynttorget var det mängder
              av människor av olika nationaliteter, framför allt från Mellanöstern
              och säkert många från Irak. De var oerhört rädda, oerhört engagerade
              och oerhört angelägna om att få en förändring till stånd. De var
              den synliga delen av 60 000 namnunderskrifter som på kort tid
              har samlats in med en vädjan om att kristna från Irak inte ska
              utvisas. Dessa namnunderskrifter lämnades över till statsrådet.
            </seg>
            <seg xml:id="i-b75213c173d02d6c-0">
              I dag den 23 november debatteras situationen för irakiska flyktingar
              här och nu. Det är en fråga som berör många kyrkor och organisationer,
              enskilda medborgare, flyktingar och alla oss som finns här i kammaren.
              Sedan gisslandramat i Vår frus befrielsekyrka i Bagdad den 31
              oktober då omkring 60, om jag har rätt, gudstjänstbesökare dödades
              har al-Qaida pekat ut alla kristna i regionen som måltavlor var
              de än befinner sig. Våldsvågen har fortsatt. Det har inneburit
              attacker mot kristna hem, och omkring 70 kyrkor har attackerats.
              Det är tusentals kristna om man ser tillbaka längre i historien
              som har terroriserats och också dödats i denna region.
            </seg>
            <seg xml:id="i-cd741ea4d5935ff5-0">
              Flera kristna irakiska flyktingar i Sverige upplever en välgrundad
              rädsla för att tvingas tillbaka till sitt hemland.
            </seg>
            <seg xml:id="i-3d5862251341efb7-0">
              Efter de blodiga attackerna mot kristna i Irak, både i deras
              kyrkor och i deras hem, har Europadomstolen uppmanat samtliga
              EU-länder att stoppa avvisningar av kristna till Irak. Trots det
              stoppar inte Sverige utvisningarna. Jag hade hoppats att statsrådet
              skulle kunna säga någonting i riktning mot att detta engagerar
              vi oss i.
            </seg>
            <seg xml:id="i-3635570f1a02c23e-0">
              Det här är ingenting som man kan säga inte är vårt bord. Vi har
              en historia som går tillbaka till andra världskriget i att säga
              att detta inte är vårt bord; vi följer bara regelverket och stämpeln
              i passet.
            </seg>
            <seg xml:id="i-fa7935744af8cae5-0">
              Jag ska inte nämna namnet och platsen, men vi har en historia
              som inte är att vara stolt över.
            </seg>
            <seg xml:id="i-7439135e0c9b0d2f-0">
              Sverige måste införa ett omedelbart stopp av dessa utvisningar
              samt göra en noggrann utredning av de förhållanden som kristna
              och andra minoriteter lever under i Irak. Jag vill väldigt gärna
              att statsrådet klart och tydligt deklarerar att detta engagerar
              honom.
            </seg>
          </u>
          <note type="speaker" xml:id="i-4b3c26da6ef29c44-0">
            Anf. 59 ABIR AL-SAHLANI (C):
          </note>
          <u who="abir_al-sahlani_545d06" xml:id="i-870cf140ba3dcb56-0">
            <seg xml:id="i-f2812b2620c06d79-0">
              Fru talman! Tack så hemskt mycket, statsrådet Tobias Billström,
              för svaret!
            </seg>
            <seg xml:id="i-b17227d68e7bbc0a-0">
              Detta är en stor fråga i Sverige. Det är 160 000 irakier som
              bor i Sverige i dag, och varje gång en bilbomb smäller på Bagdads
              gator eller någon annanstans i Irak äts dessa svenskar upp inifrån
              av oro för att kanske någon av bomberna har tagit med någon när
              eller kär släkting.
            </seg>
            <seg xml:id="i-3033582d784b17c9-0">
              Tidigare i dag var den här läktaren fullsatt med människor, och
              jag tror att många av er är irakier, för att lyssna på vår debatt.
              Det är alltså en stor fråga för Sverige och irakierna i Sverige.
            </seg>
            <seg xml:id="i-3752b0aebe26a22c-0">
              Jag tycker själv som ensamkommande flyktingbarn som kom till
              Sverige för ungefär 19 år sedan och knackade på Arlandas portar
              för att få skydd och asyl i Sverige att den individuella asylrättsprövningen
              är väldigt bra. Jag tycker att det är en bra utveckling och en
              bra reform, och vi bör hålla fast vid den. Det tycker även Centerpartiet.
            </seg>
            <seg xml:id="i-ecda6cac5c44f60d-0">
              Men Irak är ett speciellt land. Det är rikt på historia, på människor,
              på rikedomar. Samtidigt är det väldigt fattigt på trygghet, säkerhet
              och demokrati. Framför allt är det även fattigt på rättssäkerhet.
            </seg>
            <seg xml:id="i-f55e63efb8ce55ae-0">
              Iraks folk har alltid återspeglat historiens vingslag och dess
              mångfald. I Irak finns en mosaik av religioner, språk, kulturer
              och etniska grupper, men tyvärr står denna mosaik och denna mångfald
              i Irak i dag inför ett stort hot som kommer från terroristiska,
              fundamentalistiska organisationer och inte från det irakiska folket.
            </seg>
            <seg xml:id="i-d7aad51bce3080df-0">
              Jag hade hoppats någon gång i marsapril 2003 att en demokratiseringsprocess
              skulle leda till att alla människor fick plats i Irak, oavsett
              religion, språk eller ideologisk hållning. Men tyvärr har den
              demokratiska processen och den säkerhet som kanske hade kunnat
              följa med inte varit tillfredsställande. Den är inte bra nog,
              även om den har tagit några steg framåt. I Irak finns i dag fortfarande
              våld, korruption och osäkerhet. Människor ställs mot varandra.
              Rädsla har börjat härska i människors hjärtan.
            </seg>
            <seg xml:id="i-ba52671838cc6dbc-0">
              Jag skulle vilja fråga migrationsministern om de fall där irakier
              som faktiskt får ett arbete i Sverige och ansöker hos Migrationsverket
              om att få arbetstillstånd, men har ett pass som är utfärdat av
              irakiska ambassaden, ofta får ett nej, eftersom man inte riktigt
              litar på har man fått reda på den irakiska ambassadens pass.
            </seg>
            <seg xml:id="i-6d167abbe71e5849-0">
              Jag vet vad det bottnar i, och jag har full förståelse för det,
              men tänker kanske migrationsministern titta på det här en gång
              till och föra en dialog med irakiska ambassaden här i Sverige
              för att få kanske en bättre kontroll av de dokument som ambassaden
              här utfärdar? Människor vill byta kö, de har fått ett jobb och
              de kan faktiskt leva här utan att vara en belastning för det svenska
              samhället, men de hamnar i ett moment 22 på grund av tidigare
              historia och tidigare händelser med den irakiska ambassaden.
            </seg>
            <seg xml:id="i-cdb29a2d0a70d7ba-0">
              Irakiska asylsökande har inget att återvända till. Med det säkerhetsläge
              som är har man inget att bygga sitt liv på. Jag vill poängtera
              och understryka att minoritetsgrupper i Irak är särskilt utsatta:
              kristna, yezidier, mandéer och så vidare. Tyvärr har man i Irak
              inte kunnat säkerställa minoriteternas rättigheter.
            </seg>
            <seg xml:id="i-5f295ae51fefefcb-0">
              Jag skulle vilja höra vad migrationsministern kan tänka sig att
              vi tillsammans kan göra för dessa människor.
            </seg>
          </u>
          <note type="speaker" xml:id="i-88cb3300fae652c9-0">
            Anf. 60 SHADIYE HEYDARI (S):
          </note>
          <u who="shadiye_heydari_3184ac" xml:id="i-b3e964483618b88b-0">
            <seg xml:id="i-9675bccd91c3cb1a-0">
              Fru talman! Jag instämmer med övriga talare om att Sverige ska
              stoppa utvisningar av kristna och andra minoritetsgrupper från
              Irak. Om Migrationsverket inte kan fatta beslut i den här frågan
              borde regeringen göra det.
            </seg>
            <seg xml:id="i-b9f55d06afa267d4-0">
              Jag vill också råda statsrådet eller regeringen att undersöka
              rättssäkerheten i Irak och göra en noggrann utredning kring de
              förhållanden som kristna och andra minoritetsgrupper lever under
              i Irak.
            </seg>
            <seg xml:id="i-f94411da50b46a99-0">
              Fru talman! Jag har själv upplevt den oro och rädsla som många
              av de här människorna känner, och jag önskar att man ändå skulle
              se över deras situation. Jag är medveten om att statsrådet inte
              kan lägga sig i enskilda ärenden, och det ber jag inte heller
              att han ska göra.
            </seg>
            <seg xml:id="i-31bc8057d983f9ba-0">
              Kristna och andra minoritetsgrupper är utsatta grupper i Irak
              och är i behov av skydd. Jag skulle vilja föreslå eller råda statsrådet
              att titta på rättssäkerheten och göra en noggrann utredning kring
              de kristnas och andra minoritetsgruppers levnadsvillkor i Irak
              och stoppa utvisningarna av dem.
            </seg>
          </u>
          <note type="speaker" xml:id="i-80c9cd96ce1ce4ab-0">
            Anf. 61 METIN ATASEVEN (M):
          </note>
          <u who="metin_ataseven_c177dd" xml:id="i-d9bc24892055396f-0">
            <seg xml:id="i-a6dea58cf1357981-0">
              Fru talman! Situationen för de kristna i Irak är oroväckande.
              Som ett exempel kan nämnas att för mindre än en månad sedan dödades
              ca 60 kristna i Jungfru Marias kyrka i Bagdad och därefter ett
              tiotal i riktade attacker mot kristna områden. De mördade var
              barn, kvinnor och gamla som hade besökt kyrkan för att be för
              freden i Irak. De mördades under en pågående gudstjänst.
            </seg>
            <seg xml:id="i-06408b19dbf885b4-0">
              De kristna irakiernas situation berör många även här i Sverige.
              Den 14 november i år hölls en demonstration här i Helsingfors
              för kristna irakiers rätt till liv, fred och trygghet rättigheter
              som borde vara självklara men som inte är självklara i Irak som
              det ser ut i dag. Demonstrationen engagerade och berörde. Situationen
              i Irak är i allra högsta grad något som berör Sverige och Sveriges
              befolkning.
            </seg>
            <seg xml:id="i-784e3cc64631c70b-0">
              I dag pågår en etnisk rensning av de kristna i Irak. Iraks kyrkor
              står tomma på grund av rädsla för nya attentat och för att de
              kristna befinner sig på flykt. Sverige är ett av de länder som
              har tagit emot kristna asylsökande från Irak. Många av dessa har
              beviljats uppehållstillstånd, men det finns även kristna som har
              fått avslag.
            </seg>
            <seg xml:id="i-fdd1a735b9f426e0-0">
              Situationen i Irak är just nu mycket osäker, och Migrationsverket
              har för närvarande beslutat att inte verkställa utvisningar till
              Irak. Det är väldigt positivt, men samtidigt behövs mer.
            </seg>
            <seg xml:id="i-1095b7bbab572333-0">
              Fru talman! Min första fråga till statsrådet är: Vad kan regeringen
              göra för att se till att den etniska rensningen upphör så att
              de kristna irakierna kan leva i trygghet i sitt hemland?
            </seg>
            <seg xml:id="i-860eb40d0517e480-0">
              Den andra frågan är: Hur kan man på sikt säkerställa att de som
              får avvisningsbeslut får behövlig information på det egna språket
              om hur de kan få rättslig prövning?
            </seg>
            <seg xml:id="i-5fd6c72b6a5b479c-0">
              Min tredje fråga är: Finns det någon möjlighet att information
              från engagerade organisationer som har insyn i Irak och de kristnas
              situation kan nå Migrationsverket snabbare så att de vet vad som
              händer och kan ompröva?
            </seg>
          </u>
          <note type="speaker" xml:id="i-a3538143bfcf72b2-0">
            Anf. 62 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-4">
            <seg xml:id="i-df18a7a1208374ef-0">
              Fru talman! Låt mig börja med att säga ett par ord som jag tycker
              är viktiga. Jag har mycket stor respekt för engagemanget hos alla
              som deltar i den här debatten i kväll. Det är viktigt att vi har
              en livaktig debatt kring hur vi utformar asylsystemen i Sverige.
              Det välkomnar jag i alla delar.
            </seg>
            <seg xml:id="i-5a9524c2ecce643c-0">
              Men jag måste bemöta ett antal saker som har framförts här i
              kväll, varav en del faktiskt är helt felaktiga.
            </seg>
            <seg xml:id="i-2796a40b09b4a07e-0">
              Först och främst och det här tycker jag är viktigt har Europadomstolen
              inte uppmanat Sverige att stoppa alla avvisningar till Irak. Detta
              är ett helt felaktigt påstående. Ändå repeterar flera av deltagarna
              i debatten det här.
            </seg>
            <seg xml:id="i-70030bbdb0ec4b0d-0">
              Migrationsverket har hittills alltid följt Europadomstolens begäran
              om inhibition. Europadomstolen har heller inte ännu prövat frågan
              om avvisningar till Irak i sak. Ändå låter det här i debatten
              som att diskussionen handlar om att Sverige på något vis skulle
              ha förbrutit sig mot Europadomstolen eller ifrågasatt Europadomstolen
              eller på något vis avsiktligt avstått från att följa Europadomstolens
              beslut. Detta är helt felaktigt.
            </seg>
            <seg xml:id="i-8d65a0e7405d780a-0">
              Till detta kommer det som interpellanten framförde, det vill
              säga vad Europarådets generalsekreterare skulle ha sagt, den här
              kritiken mot Sverige, att vi inte skulle ha följt uppmaningen
              från Europadomstolen. Det stämmer inte överens med domstolens
              kommunikation med Sverige. Jag konstaterar bara att det pressmeddelande
              där man gick ut och sade detta från generalsekreteraren Thorbjørn
              Jaglands sida numera är borttaget från Europarådets hemsida, och
              jag tror att det finns skäl till det.
            </seg>
            <seg xml:id="i-bb93c55f3c4670c4-0">
              Jag vill under de här minuterna försöka ta upp några av de saker
              som har framförts. Det är omöjligt när det är så många deltagare
              vid ett och samma tillfälle att ta upp allt, men några saker tror
              jag är viktiga.
            </seg>
            <seg xml:id="i-2207cab2541cb666-0">
              Interpellanten Halef säger att regeringen skulle kunna ge direktiv
              till Migrationsverket. Nej, det kan vi inte. Vi är uttryckligen
              förbjudna enligt grundlag att göra på det viset.
            </seg>
            <seg xml:id="i-4265e22a82b65c40-0">
              Vad hindrar mig från att ingripa i pågående rättsprocesser? Ja,
              grundlagen. Närmare bestämt förbjuder regeringsformen statsråd
              att ingripa i rättsprocessen.
            </seg>
            <seg xml:id="i-de9220e0d9cd95d4-0">
              Jag måste säga att även om en del av ledamöterna i den här kammaren
              är nya det kan jag ha förståelse för finns det vissa gränser för
              det här. Jag ställer mig mycket frågande till om vi hade haft
              en debatt motsvarande den här i kväll om vi hade haft något annat
              domstolsavgörande uppe för diskussion, om vi över huvud taget
              hade haft detta.
            </seg>
            <seg xml:id="i-5672d7e8c2f11140-0">
              Ulf Nilsson tar upp frågan om hur viktigt det är att följa upp
              människor och diskutera det här. Vi har gett ett uppdrag till
              Röda Korset de har fått pengar för detta och det uppdraget pågår
              som bäst.
            </seg>
            <seg xml:id="i-6170c808fd708234-0">
              Jag ska bara nämna det med några få ord. Riskerna med att återvända
              är naturligtvis en central fråga i asylprocessen. Men Svenska
              Röda Korset driver nu, med ekonomiskt stöd av regeringen, ett
              projekt för återvändande till Serbien, Kosovo och Irak, med stöd
              för en social återintegrering i hemlandet. I det här projektet
              ingår att följa upp den generella situationen efter återvändandet,
              och det ser jag som mycket värdefullt.
            </seg>
            <seg xml:id="i-fc34f9c3fe429304-0">
              Till Metin Ataseven ska jag bara säga att det naturligtvis är
              viktigt att fundera över de här frågorna och göra det i stora
              sammanhang. Vi för samtal med irakiska regeringsrepresentanter
              och påpekar ständigt vikten av att man ska visa större ansträngningar
              för att stärka genomförandet av de mänskliga rättigheterna.
            </seg>
            <seg xml:id="i-baa09384d021063e-0">
              Att föra in information i asylprocessen är naturligtvis viktigt
              i varje enskilt ärende, och det kan ske genom att man också lämnar
              rapporter, skrivelser etcetera till Migrationsverket och till
              databasen Lifos, där fakta om länder och situationer samlas. Det
              är också ett sätt att hantera det här på.
            </seg>
            <seg xml:id="i-2466291e91bdb42c-0">
              Till övriga frågor får jag återkomma i nästa inlägg.
            </seg>
          </u>
          <note type="speaker" xml:id="i-8a0a81b60f3f5296-0">
            Anf. 63 ROBERT HALEF (KD):
          </note>
          <u who="robert_halef_9ca73c" xml:id="i-b1a23e0de7c60e28-1">
            <seg xml:id="i-7abc64925477da02-0">
              Fru talman! Den 24 oktober ringde en irakier som heter Harath
              mig. Han ringde mig från förvaret i Göteborg. Polisen hade skjutsat
              honom till förvaret efter ett rutinförhör i Södertälje.
            </seg>
            <seg xml:id="i-1c93016c6d5c272d-0">
              Han har avvisats till Irak, till Bagdad.
            </seg>
            <seg xml:id="i-75633740d6f0954a-0">
              Den 31 oktober var han i den kyrka som vi allihop har omnämnt
              här i dag. Han träffade sin svåger. En timme efter att han hade
              avvikit från kyrkan blev hans svåger mördad.
            </seg>
            <seg xml:id="i-486e861cd0258033-0">
              Jag undrar ibland om vi känner till hur situationen är i Bagdad
              när vi skickar tillbaka människor till denna osäkra framtid eller
              vi utsätter dem snarare nästan för förföljelse, förtryck och kanske
              så småningom död.
            </seg>
            <seg xml:id="i-9e1f7b47a2726ed2-0">
              Säkerhetsläget för kristna och andra religiösa minoriteter i
              Irak är i dag kritiskt. Migrationsministern säger i sitt interpellationssvar
              att asylsökande ska få en individuell prövning av sitt skyddsbehov
              och så vidare och samtidigt att regeringen inte har någon roll
              i asylprocessen.
            </seg>
            <seg xml:id="i-8a0494e00b46e92c-0">
              Jag har en helt annan bild. Jag tycker att det är dags att ompröva
              den bild som migrationsministern har i den här frågan. Det är
              ett mycket märkligt svar. Migrationsministern menar att regeringen
              inte har någon roll i asylprocessen. Så fungerar det knappast
              i praktiken.
            </seg>
            <seg xml:id="i-db5443ed71cc3a38-0">
              Migrationsverket agerar knappast som fristående aktör. Statliga
              institutioner är tillsatta för att genomföra vad politiska organ
              har kommit överens om. De lagar, direktiv och riktlinjer som verket
              och domstolarna måste följa och som formar vår asylpolitik är
              fastslagna i regeringsbeslut. Ytterst är det regeringen och migrationsministern
              som har ansvaret för att säkerställa att de system vi har ger
              irakiska asylsökande skydd när det gäller mänskliga rättigheter.
            </seg>
            <seg xml:id="i-2801b838f3bc21ae-0">
              Att varje fall ska prövas individuellt är ingen ursäkt för att
              säga att avvisningarna inte ska stoppas när det finns en trovärdig
              och kompetent bedömning om att alla människor i ett visst område
              är hotade exempelvis på grund av deras religion.
            </seg>
            <seg xml:id="i-107057e25ff2b8af-0">
              Migrationsministern medger att säkerhetssituationen i Irak på
              sina håll är instabil och att minoriteter, däribland kristna,
              är särskilt utsatta. Ändå menar ministern att det inte finns behov
              av några åtgärder.
            </seg>
            <seg xml:id="i-496ef1375c07fb78-0">
              FN:s flyktingkommissariat har under en längre tid uppmanat Sverige
              och andra länder att inte skicka tillbaka några flyktingar alls
              till vissa delar av Irak, däribland Bagdad och Mosul. Man har
              särskilt uppmärksammat kristna irakier och deras behov av internationellt
              skydd.
            </seg>
            <seg xml:id="i-75879bfd9a87f19e-0">
              Det är mycket anmärkningsvärt att Sverige under en sådan lång
              tid ignorerat FN:s uppmaningar, och ännu mer anmärkningsvärt är
              det att vi fortsätter att göra det nu när det nästan dagligen
              kommer uppgifter om attacker mot kristna i Irak.
            </seg>
            <seg xml:id="i-69acd57753faa3dd-0">
              Sveriges agerande har väckt stor uppmärksamhet även internationellt,
              och det är knappast en bild av vårt land som vi vill visa för
              omvärlden.
            </seg>
            <seg xml:id="i-6dc3bc34b4774438-0">
              Fru talman! Migrationsministern säger också i sitt svar att domstolen
              tills vidare kommer att begära inhibition i irakiska ärenden då
              en sådan begäran framställs av en enskild klagande och att Migrationsverket
              följer Europadomstolens uppmaning i alla enskilda ärenden om inhibition.
            </seg>
            <seg xml:id="i-b72325a7277f0665-0">
              Det är bra
            </seg>
          </u>
          <note type="speaker" xml:id="i-b53382d56ce695bb-0">
            Anf. 64 BODIL CEBALLOS (MP):
          </note>
          <u who="bodil_ceballos_02855b" xml:id="i-0b1eeead32d16c95-8">
            <seg xml:id="i-37492a53438ed685-0">
              Fru talman! Migrationsministern säger att man för samtal med
              regeringen i Bagdad. Då är frågan vilken regering man har talat
              med under de senaste månaderna när det inte har funnits någon.
            </seg>
            <seg xml:id="i-b4ee04f8662db84d-0">
              Någon tog upp att vi följer regelverket och hänvisade till att
              regeringen inte kan ha någon roll i asylprocessen. Men regeringen
              kan ha en roll. Regeringen kan ta initiativ till att förändra,
              och det är det som vi många gånger har begärt här i kammaren under
              de fyra år som har gått.
            </seg>
            <seg xml:id="i-ba2ead0e82b76a80-0">
              Regeringen prioriterar återvändande. Det står i Migrationsverkets
              regleringsbrev, vilket innebär att Migrationsverket arbetar på
              uppdrag av regeringen med att underlätta återvändande.
            </seg>
            <seg xml:id="i-a82576eb0ffe8c6e-0">
              Förra våren hade vi ett seminarium här i riksdagen som handlade
              om bilden av Sverige. Jag hade bjudit in bland annat en journalist
              som nyligen hade varit i Bagdad. Han berättade att även om det
              var mycket svårt i Irak under Saddam Hussein så upplevde människor
              i många fall en större otrygghet i dag än då.
            </seg>
            <seg xml:id="i-6b062a6b1f533cc2-0">
              Det var naturligtvis inte meningen med invasionen av Irak att
              människor skulle bli otryggare, utan det var för att ge irakierna
              demokrati som västvärlden gav sig in i Irak en gång i tiden. Men
              nu har vi en situation med ett oerhört svårt läge. Irak är ett
              av de länder som är minst säkert i hela världen. Det finns bland
              dem i tio i topp jag tror att Irak är tredje eller fjärde landet,
              om man tittar på listorna.
            </seg>
            <seg xml:id="i-a04df38800b132ad-0">
              Nog sjutton måste vi kunna ta ett större ansvar, även vi här
              i Sverige, och inte bara hänvisa till Migrationsverket och migrationsdomstolarna.
            </seg>
          </u>
          <note type="speaker" xml:id="i-d011a952ca213ac2-0">
            Anf. 65 ROGER HADDAD (FP):
          </note>
          <u who="roger_haddad_f79cd9" xml:id="i-6e36cd1c3db47fc7-1">
            <seg xml:id="i-4ea41af4639ecb22-0">
              Fru talman! Jag är mycket besviken på migrationsministerns svar:
              Regeringen kan inte ge direktiv. Nej, det är möjligt att regeringen
              och statsrådet inte kan gå in i enskilda fall. Men vad jag har
              lärt mig under fyra år med statsvetenskapliga studier är att regeringen
              styr sina myndigheter med så kallade regleringsbrev. Det gör man
              varje år, efter det att statsbudgeten är antagen i riksdagen.
            </seg>
            <seg xml:id="i-4b2e3618aa3d9418-0">
              Migrationsministern verkar uppenbarligen inte dela vår problembild,
              utan han går på Migrationsverkets problembild. Som jag sade i
              mitt förra inlägg, fru talman: En hög tjänsteman sade att Irak
              var ett framgångsrikt samhälle. Men de kristna minoritetsgrupperna
              kommer faktiskt från områden där säkerheten är dålig. De erbjuds
              visserligen att resa till de kurdiska delarna, de norra delarna.
              Men jag vet inte om den lösningen är så bra.
            </seg>
            <seg xml:id="i-249608a157db646c-0">
              Vad kan regeringen göra? Jag nämnde den överenskommelse som man
              slöt 2008. Både i artikel 4 och i artikel 8 står det om särskilda
              åtgärder för utsatta grupper. Det är ett dokument som regeringen
              har fattat beslut om i februari 2008.
            </seg>
            <seg xml:id="i-be2d5f271f0b3e7e-0">
              Om regeringen får information och vi försöker ge en bild och
              Migrationsverket, Europarådet, UNHCR och andra påvisar att flera
              av artiklarna i överenskommelsen är kritiska, att det är en kritisk
              situation, bör då inte regeringen eller statsrådet göra något?
              Någonting kan väl regeringen göra!
            </seg>
          </u>
          <note type="speaker" xml:id="i-f7711fd96cc4b8be-0">
            Anf. 66 ANNELIE ENOCHSON (KD):
          </note>
          <u who="annelie_enochson_e9d5f8" xml:id="i-d398791d0ea00352-1">
            <seg xml:id="i-97cc64e4f7397847-0">
              Fru talman! I den här debatten, som handlar om förföljda kristna
              i Irak, vill jag passa på att också lyfta upp hur särskilt utsatta
              kristna är i många länder. Jag vill passa att göra det när vi
              har vår migrationsminister här.
            </seg>
            <seg xml:id="i-9f97ab28e1e6ffb6-0">
              Förföljelsen av kristna är mer utbredd än vad vi tror i det postkristna,
              sekulära Sverige. Religionsfrihet är en av rättigheterna i FN:s
              förklaring om de mänskliga rättigheterna och även i den europeiska
              konventionen om skydd för de mänskliga rättigheterna och friheterna.
              Det blev svensk lag 1995.
            </seg>
            <seg xml:id="i-f79689d6b026b966-0">
              Ändå har religionsfrihet haft en mycket låg profil i Sveriges
              utrikespolitiska policy och i hanteringen av asylsökande. Genom
              synen att religionen främst är något privat har förståelse av
              religionsfrihetens innebörd förts till det privata området.
            </seg>
            <seg xml:id="i-5fde3fb05d12f47f-0">
              Religionsfriheten är en grundläggande frihet. Det är något som
              gäller alla och som alla tjänar på, eftersom det skapar förutsättningar
              för fred, demokratisering, utveckling och de andra mänskliga rättigheterna.
              Dock är det så att hälften av världens befolkning lever i länder
              där staten kraftigt begränsar eller förbjuder medborgarnas frihet
              att tro, lära sig om tro eller utöva tro eller där de förföljs
              för sin tro.
            </seg>
            <seg xml:id="i-88c192208ff84c27-0">
              Därför måste de kristna irakierna få stanna tills verklig religionsfrihet
              finns i Irak.
            </seg>
            <seg xml:id="i-c0fc094635cd9192-0">
              Jag vill passa att avsluta mitt inlägg med att överlämna en rapport
              till migrationsministern från Svenska missionsrådet som just handlar
              om religionsfrihet och som jag tror kan vara av intresse.
            </seg>
          </u>
          <note type="speaker" xml:id="i-29cb62210c1dca90-0">
            Anf. 67 ANNIKA LILLEMETS (MP):
          </note>
          <u who="annika_lillemets_d743a3" xml:id="i-e1345d867a80143e-1">
            <seg xml:id="i-7b2bcbbe507ca935-0">
              Fru talman! Det var skönt att höra att ministrar har möjlighet
              att göra något, att grundlagen inte hindrar dem från att göra
              något i svåra situationer, att man faktiskt kan ge direktiv till
              myndigheter om hur de ska jobba.
            </seg>
            <seg xml:id="i-358cc5f34898c215-0">
              Då tycker jag att det vore på sin plats att göra det i detta
              akuta läge, där det faktiskt gäller att rädda liv inte chansa
              och skicka tillbaka människor. Att utvärdera är bra, och det är
              klart att vi ska utvärdera. Men om vi då kommer fram till Jo,
              det var farligt, de som vi skickade tillbaka blev dödade, de blev
              torterade, då tycker jag att det är bättre att vi för tillfället
              struntar i just den typen av utvärdering med all respekt för utvärderingar,
              för även jag tycker att utvärdering är bra. Vi bör faktiskt se
              till att skydda människor så att de inte behöver riskera livet.
            </seg>
            <seg xml:id="i-57a3a5decffe4ceb-0">
              Jag önskar verkligen att ministern, regeringen och vi alla hjälps
              åt för att i första hand rädda liv. När det sedan blir fred i
              Irak kommer säkert många att vilja återvända till sitt hemland,
              många av dem som nu har fått en fristad här i Sverige eller åtminstone
              borde få en fristad här i Sverige.
            </seg>
            <seg xml:id="i-d6e3d70a7e9fd4af-0">
              Jag hoppas på handling!
            </seg>
          </u>
          <note type="speaker" xml:id="i-cd2a24f594f90fca-0">
            Anf. 68 ULF NILSSON (FP):
          </note>
          <u who="ulf_nilsson_b2871f" xml:id="i-5880a43f48a9208a-1">
            <seg xml:id="i-9df51ce7acdd8648-0">
              Fru talman! Först vill jag tacka statsrådet för informationen
              om uppdraget till Röda Korset om att skaffa information om förhållandena
              i bland annat Irak. Vi vill gärna diskutera hur det kan utvecklas
              till att ännu tydligare bidra till att utvärdera vilken faktagrund
              som våra myndigheter fattar beslut på i flyktingärenden, för det
              är väldigt viktigt.
            </seg>
            <seg xml:id="i-594271d3feadcb57-0">
              Jag delar verkligen med hjärtat åtskilliga talares engagemang
              för förföljda i Irak. Jag har alltid varit drivande för en svensk
              human och öppen flyktingpolitik. Men vi kan ändå inte det är inte
              ett sätt att smita undan ansvaret komma ifrån att besluten slutligen
              fattas i domstol. Det är ett system som i grunden är mycket mer
              rättssäkert för individen än det system som vi hade före 2006.
            </seg>
            <seg xml:id="i-89e9a5a410631daa-0">
              Det är inte samma sak som att vi säger att lagar om flyktingpolitik
              är av Gud givna och eviga tvärtom. Vi i Folkpartiet har hela tiden
              varit både drivande och öppna för diskussioner om olika typer
              av förtydliganden och om förändringar i så livsviktiga beslut
              som flyktingfrågor.
            </seg>
            <seg xml:id="i-771d24f949669fab-0">
              Men det engagemanget innebär inte att vi vill gå tillbaka politikerstyrning
              av självständiga domstolar. Däremot innebär det att vi vill ta
              en aktiv del i lagstiftningen och förändra lagar och förordningar
              när det är nödvändigt.
            </seg>
            <seg xml:id="i-3f0655b14ab6c58f-0">
              Sedan känns det ändå i dag så vilket jag tycker är positivt mitt
              i alltihop att Migrationsverket faktiskt hittills har följt Europadomstolens
              uppmaningar i alla enskilda fall.
            </seg>
            <seg xml:id="i-5e2f225a7159b0ac-0">
              Jag tror att vi kan utveckla svensk flyktinglagstiftning mycket
              och även hitta nya vägar för att ta ännu större individuella och
              humana hänsyn.
            </seg>
          </u>
          <note type="speaker" xml:id="i-a40b4e2511239bd2-0">
            Anf. 69 ABIR AL-SAHLANI (C):
          </note>
          <u who="abir_al-sahlani_545d06" xml:id="i-870cf140ba3dcb56-1">
            <seg xml:id="i-38fe563c0ac783a9-0">
              Fru talman! Jag vet att timmen börjar bli sen och att vi kanske
              har uttömt detta ärende. Men jag hoppas att statsrådet känner
              det engagemang som vi känner och den frustration som vi kanske
              känner när vi möter våra medmänniskor och väljare i detta sammanhang.
              Detsamma kanske gäller även andra som har sitt ursprung i Irak
              när de möter sina systrar och bröder man kan känna att man har
              svikit det förtroende som man har fått.
            </seg>
            <seg xml:id="i-4220b9a7492566b8-0">
              Återigen vill jag uppmana: Låt oss ha en dialog om hur vi kan
              göra för att få dessa människor att känna att de inte blir orättvist
              behandlade och att känna sig sedda, att man tar hänsyn till den
              situation som råder i Irak!
            </seg>
            <seg xml:id="i-236cbd7b0e2248e5-0">
              Jag menar inte att statsrådet ska gå in i enskilda fall och börja
              förändra eller peka jag känner mycket väl till det grundlagsförbud
              som finns. Jag hoppas att vi kan ha en levande dialog kring detta.
            </seg>
            <seg xml:id="i-75acefeeabc74be1-0">
              Ett tips som vore bra att ta upp här är att många av de beslut
              som fattas i domstolar kanske inte alltid bygger på aktuell information
              om landet. Ett snabbare utbyte av ständigt uppdaterad information
              mellan domstolarna både UD och Migrationsverket tillhandahåller
              informationen skulle ge bättre beslutsunderlag som flera av oss
              här och de asylsökande skulle känna sig mer förankrade och bekväma
              med.
            </seg>
            <seg xml:id="i-177b376d79446c5e-0">
              Jag är mer ute efter samarbetsformer, statsrådet, och hur vi
              kan få dessa människor att känna att de har blivit sedda och rättvist
              behandlade av vårt system, som är så bra.
            </seg>
          </u>
          <note type="speaker" xml:id="i-956450e572c5bfc4-0">
            Anf. 70 SHADIYE HEYDARI (S):
          </note>
          <u who="shadiye_heydari_3184ac" xml:id="i-b3e964483618b88b-1">
            <seg xml:id="i-22ed285feb75e92f-0">
              Fru talman! Det finns ett kurdiskt talesätt, nämligen sham shakra
              belam welat shirinteré. På svenska motsvaras det av borta bra
              men hemma bäst.
            </seg>
            <seg xml:id="i-3b135fd696ca70c3-0">
              Ingen skulle frivilligt lämna sitt hemland om man inte är tvungen
              att göra det. Många gör det på grund av krig och förtryck. Jag
              är själv en av dem. Jag vet hur människorna upplever situationen,
              och det sade jag också inledningsvis.
            </seg>
            <seg xml:id="i-6466ade98e3b34a7-0">
              Fru talman! Statsrådet sade att han inte kan lägga sig i dessa
              ärenden. Men det handlar inte om det. Du har ansvar och kan ge
              direktiv om att det ska göras en noggrann utredning och att man
              ska titta på rättssäkerheten för dessa människor i Irak. Det var
              det jag begärde. Jag vill stoppa utvisningarna av dessa människor,
              det vill säga kristna minoritetsgrupperna från Irak. Man ska titta
              på rättssäkerheten först och deras levnadsförhållanden innan man
              gör något.
            </seg>
          </u>
          <note type="speaker" xml:id="i-b121c90e118e76d1-0">
            Anf. 71 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-5">
            <seg xml:id="i-009da60068b32098-0">
              Fru talman! Det kan vara värt att repetera ordningen en gång
              till. Det finns en grundlagsfäst ordning i Sverige. Den säger
              att jag inte får lov att lägga mig i myndigheternas handläggning
              av enskilda ärenden. Migrationsverket och migrationsdomstolarna
              i domar och beslut tar fortlöpande ställning till hur situationen
              i Irak utvecklas och vilken betydelse detta har för den enskilda
              asylsökande. Det är alltid en individuell bedömning som görs.
              Det ankommer alltså inte på medlemmar av regeringen att föra fram
              en uppfattning om hur praxis ska utformas i det här sammanhanget.
              Det är en helt felaktig uppfattning att det förhåller sig på det
              viset.
            </seg>
            <seg xml:id="i-7b198d95927b7ee4-0">
              Om jag anser att det finns behov av att ändra utlänningslagens
              skyddsbestämmelser tar jag initiativ för att regeringen ska lämna
              en proposition till riksdagen ingenting annat.
            </seg>
            <seg xml:id="i-01147a5d03b4c583-0">
              Regeringen har i dag inte någon roll i asylprocessen. Den styrs
              av lagar och förordningar. Det är något helt annat. Det är inte
              politiska beslut i vare sig individ- eller gruppärenden. Att ingripa
              i en rättsprocess det är vad asylprocessen är är egentligen grund
              för en KU-anmälan. Därför är det också viktigt att tänka på att
              Roger Haddad, som pratar om regleringsbrev och så vidare, inte
              heller är inne på rätt spår. Ett regleringsbrev kan inte användas
              för att påverka domstolsprocesser. Jag hoppas att Roger Haddad
              inte tror att justitieministern skriver in i Domstolsverkets regleringsbrev
              att tillämpningen av lagstiftningen ska ske på ett visst sätt.
              På samma sätt kan inte jag skriva in i Migrationsverkets regleringsbrev
              att de ska tillämpa lagstiftningen på ett visst sätt. Det sker
              endast genom domstolsbeslut. Domstolar i Sverige är självständiga
              i förhållande till riksdagen och i förhållande till regeringen.
            </seg>
            <seg xml:id="i-74749549c213c64f-0">
              Sedan ska jag kort beröra frågan om UNHCR eftersom interpellanten
              tog upp den frågan. Det är inget anmärkningsvärt att utlänningslagens
              bestämmelser och tillämpningen av dem ibland skiljer sig från
              UNHCR:s rekommendationer. Självklart är det önskvärt att alla
              stater som har åtagit sig att följa konventionen, liksom även
              UNHCR, så långt det är möjligt gör samma bedömningar. Men ibland
              förekommer det skiljaktigheter i rättstillämpningen i olika länder,
              även när det gäller sådana saker som skyddsgrunder som är gemensamma,
              till exempel de i flyktingkonventionen. Detta är ett av flera
              skäl till regeringens strävan efter ett gemensamt asylsystem för
              Europeiska unionen så att vi åtminstone ska komma till rätta med
              de skiljaktigheter som finns mellan EU:s medlemsstater.
            </seg>
            <seg xml:id="i-c7993628a91708c5-0">
              Den svenska instans- och processordningen är utformad för att
              säkerställa en hög grad av rättssäkerhet, särskilt genom möjligheten
              att överklaga och få sin sak prövad i domstol i ett tvåpartsförfarande
              med stora möjligheter till muntlig förhandling. Jag ser ingen
              anledning som helst, inte heller efter kvällens debatt, att ifrågasätta
              den svenska ordningen, som ger goda förutsättningar för domar
              och beslut som respekterar flyktingkonventionen.
            </seg>
            <seg xml:id="i-53999f5da3719c8d-0">
              Flera har tagit upp frågan om information i kväll. Information
              kan föras in på flera olika sätt. Jag tycker att det är viktigt
              att man håller ögonen på detta. Det är kanske genom att i varje
              enskilt ärende föra fram bevis om läget i det aktuella området
              eller det aktuella landet eller genom att lämna rapporter, skrivelser
              etcetera till Migrationsverket och till databasen Lifos, där fakta
              om länder och situationer samlas. Vi har fri bevisprövning. Det
              är alldeles utmärkt om man lämnar in den typen av information
              som kan användas i domstolsprocesserna. Även detta är en stor
              framgång med den nya ordningen, som riksdagen i bred enighet,
              över partigränserna, inklusive Socialdemokraterna som tog initiativ
              till exakt den ordning som vi har nu, fattade beslut om 2005.
            </seg>
          </u>
          <note type="speaker" xml:id="i-31ea34bcaa673a6e-0">
            Anf. 72 ROBERT HALEF (KD):
          </note>
          <u who="robert_halef_9ca73c" xml:id="i-b1a23e0de7c60e28-2">
            <seg xml:id="i-5466bc64512e078e-0">
              Fru talman! Som situationen ser ut i Irak är jag förvånad över
              att vi skickar tillbaka fler än hälften av de asylsökande från
              Sverige till Irak.
            </seg>
            <seg xml:id="i-930fc73f08f72fd6-0">
              Senast i går tog Europeiska unionens utrikesministrar upp frågan
              om de kristna irakiernas situation i Irak. Vi får så småningom
              ta del av protokollet och se vad de har kommit fram till. Man
              är orolig för det eskalerade våldet och förföljelsen som pågår
              mot gruppen. Europeiska utrikesministrarna hade frågan på sin
              dagordning i går.
            </seg>
            <seg xml:id="i-6fab35cbb04b62f7-0">
              Skyddet av kristna och andra minoriteter i Irak bör stärkas.
              Att komma till rätta med säkerhetssituationen är avgörande för
              att på sikt bygga stabilitet och få en utveckling i landet. Som
              en tidigare talare sade här vill ingen lämna sitt hemland om man
              inte har en anledning till det. Många av de irakiska bröder och
              systrar som finns här i Sverige trivdes bra i sitt hemland, men
              de har blivit tvingade på grund av förtrycket och förföljelsen
              att lämna sina rötter.
            </seg>
            <seg xml:id="i-d7854cc2a554f883-0">
              Fru talman! Irakiska kristna flyktingar är extra utsatta i sitt
              hemland på grund av sin kristna tro. Jag lider med dem. Jag lider
              med deras anhöriga som finns här som åhörare i dag. Det känns
              som att vi måste säga till dem: Tyvärr kan vi inte göra något
              för er, trots att ni har rätt till att få stanna i Sverige, trots
              att ni har rätt till asyl. Men det finns en massa regler som styr
              situationen eller som styr systemet där vi inte kan följa upp
              våra åtaganden i fråga om internationella överenskommelser om
              flyktingstatus.
            </seg>
            <seg xml:id="i-4f8b9a78b2ae4536-0">
              Migrationsverket har varit mycket kyligt när det gäller att ta
              in information om den systematiska förföljelse som pågår mot de
              kristna i sin bedömning. Det är uppenbart att det är just den
              religiösa tillhörigheten som ligger bakom förföljelserna. Så länge
              detta pågår borde de få stanna kvar i Sverige.
            </seg>
          </u>
          <note type="speaker" xml:id="i-f22da69751586bb5-0">
            Anf. 73 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-6">
            <seg xml:id="i-44a675f79c6bd2ae-0">
              Fru talman! Låt mig säga att jag tycker att debatten i kväll
              har varit bra, belysande och lång. Men det är ett viktigt ärende,
              och då ska vi ägna den tid som behövs för att reda ut frågorna.
            </seg>
            <seg xml:id="i-dfec0857a849ed4e-0">
              Vi har ett bra och välfungerande asylsystem i Sverige som vi
              har all anledning att vara stolta över. Jag tror inte att det
              finns något annat land i världen som lägger ned så mycket pengar
              och så mycket tid på att få en rättssäker och välfungerande process
              till stånd när det gäller att avgöra asylärenden. Jag kunde inte
              låta bli att tänka på det när jag hörde till exempel Bodil Ceballos
              prata om vår inhumana deportationspolitik och så vidare.
            </seg>
            <seg xml:id="i-e91c42cd3ea99d87-0">
              Sverige är det land i Europa som har tagit emot flest asylsökande
              från Irak. Vi är det land som vidarebosätter flest människor i
              förhållande till vår storlek. Vi är det land som ger mest bidrag
              till FN:s flyktingorganisation UNHCR. Ändå står Bodil Ceballos
              här och säger att vi borde ta större ansvar. På vilket sätt skulle
              vi kunna ta större ansvar än vad vi redan gör? Det ställer jag
              mig frågande till.
            </seg>
            <seg xml:id="i-c8f710e92b224b51-0">
              Det är viktigt att peka på, och det får bli mina slutord till
              interpellanten, att trots att säkerhetsläget gradvis har förbättrats
              i Irak är situationen på sina håll instabil. Så är det, och regeringen
              ser med oro på den utvecklingen. Vi kommer alltjämt att erbjuda
              de människor som kommer till vårt land och söker asyl möjligheten
              att få sin sak prövad, men den som får sin sak prövad måste också
              respektera när svaret blir ett nej. Det är viktigt att understryka
              detta, för vi har reglerad invandring till Sverige. Vi har inte
              fri invandring, och det förutsätter att människor är beredda att
              underkasta sig prövningen på samma sätt som vilken annan domstolsprövning
              som helst.
            </seg>
            <seg xml:id="i-0c8ebc06a0501761-0">
              Det gäller också medlemmar ur de befolkningsgrupper som kommer
              från Irak. Ingen är undantagen. Alla omfattas. Ingen är undantagen
              från kravet att prövas, men alla omfattas av rätten till juridiskt
              biträde och av att få sin sak prövad.
            </seg>
            <seg xml:id="i-0a5215b7be1a2249-0">
              Det får bli mina slutord i den här debatten, som jag tycker på
              ett bra sätt har belyst utmaningarna och behovet av att stå upp
              för en väl fungerande asylprocess.
            </seg>
          </u>
          <note xml:id="i-3f01aa26b5d8f8b3-5">
            Överläggningen var härmed avslutad.
          </note>
          <note xml:id="i-734ec37d473c70d0-0">
            12 § Svar på interpellation 2010/11:52 om regelverket för arbetskraftsinvandring
            och kontroll av arbetskraftsinvandringen
          </note>
          <note type="speaker" xml:id="i-3dbb5d8c01507705-0">
            Anf. 74 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-7">
            <seg xml:id="i-5965012209d5bcc5-0">
              Fru talman! Sven-Olof Sällström har frågat mig om jag är beredd
              att verka för att beslutet om förändrade regler för arbetskraftsinvandring
              rivs upp och att det sker en återgång till de regler som fanns
              tidigare. Han har också frågat vilka åtgärder jag är beredd att
              vidta för att komma till rätta med de missförhållanden som det
              har rapporterats om i medierna och vilka förändringar regeringen
              är beredd att göra i sin arbetsmarknadspolitik för att säkerställa
              svenska regler på arbetsmarknaden.
            </seg>
            <seg xml:id="i-d108449ceb0650c4-0">
              Inledningsvis skulle jag vilja slå fast att reformen för arbetskraftsinvandring
              är viktig för Sveriges framtida välstånd. Ett av syftena med reformen
              är att tillförsäkra det nuvarande och framtida behovet av arbetskraft.
              Arbetslöshet i Sverige utesluter inte att det i särskilda yrken
              eller sektorer kan förekomma brist på arbetskraft. Redan i dag
              råder det brist inom flera yrken, och under kommande år kommer
              bristen att bli ännu större. Fram till 2025 kommer 1,6 miljoner
              människor att gå i pension, och Sveriges behov av arbetskraft
              kommer alltså att växa under de kommande åren.
            </seg>
            <seg xml:id="i-7672735dd239c154-0">
              När behovet av arbetskraft ökar är det särskilt viktigt att företag
              snabbt kan anställa den personal de behöver. Brist på arbetskraft
              kan paradoxalt nog leda till högre arbetslöshet eftersom företag
              som inte kan utvecklas inte heller kan nyanställa. Jag är övertygad
              om att reformen utgör ett viktigt instrument för att på lång och
              kort sikt motverka arbetskraftsbrist och har därför inga planer
              på att verka för en återgång till det tidigare systemet.
            </seg>
            <seg xml:id="i-bc8295b9a6730ce7-0">
              När det gäller förutsättningarna för att arbetstillstånd ska
              beviljas är reglerna entydiga. Anställningsvillkoren för den tredjelandsmedborgare
              som kommer hit för att arbeta får inte vara sämre än kollektivavtal
              eller vad som följer av praxis inom yrket eller branschen. Arbetstagaren
              ska också kunna försörja sig på lönen. Innan tillstånd beviljas
              ska Migrationsverket pröva om anställningsvillkoren är i rätt
              nivå, och berörd arbetstagarorganisation ska ges tillfälle att
              yttra sig. Migrationsverket ska också vara observant på att anställningsavtalet
              inte är ett skenavtal.
            </seg>
            <seg xml:id="i-0de7ec90fe9fd363-0">
              Medierna har uppmärksammat fall där enskilda arbetsgivare har
              missbrukat reglerna. Det är naturligtvis oacceptabelt, och missbruk
              ska självklart motverkas. Samtidigt är det än så länge oklart
              hur omfattande missbruket verkligen är. Jag har dock med anledning
              av dessa uppgifter bjudit in arbetsmarknadens parter till ett
              möte för att få deras syn på hur reformen fungerar. Det mötet
              avhölls i dag. Jag har också informerat mig om hur Migrationsverket
              hanterar dessa ärenden.
            </seg>
            <seg xml:id="i-a3db3638d1969939-0">
              Det är självklart att en så omfattande reform som den här måste
              utvärderas, och från regeringens sida följer vi naturligtvis utvecklingen
              av reformen noga. Här kan jag också passa på att berätta att vi
              redan i november 2009 gav OECD i uppdrag att göra en tematisk
              studie och analys av det nya regelverket. Slutsatserna av denna
              väntas presenteras under våren 2011.
            </seg>
            <seg xml:id="i-c3088265445d277d-0">
              Avslutningsvis vill jag säga att frågor som rör svensk arbetsmarknadspolitik
              faller inom arbetsmarknadsministers ansvar. Jag vill ändå poängtera
              att i Sverige gäller den svenska arbetsmarknadsmodellen. Modellen
              innebär att riksdag och regering har överlämnat åt parterna på
              arbetsmarknaden att reglera villkor och löner i kollektivavtal.
              Lagstiftaren har satt de yttre rättsliga gränserna, men vi har
              ingen statlig inkomstpolitik och inte heller några statligt garanterade
              minimilöner. Svenska arbetstidsregler och arbetsmiljöregler gäller
              för alla arbetstagare i Sverige oavsett vilket land de kommer
              från.
            </seg>
          </u>
          <note type="speaker" xml:id="i-afdf3be954e14dae-0">
            Anf. 75 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-b48ece28e405757f-0">
            <seg xml:id="i-ffa629dfc8e98927-0">
              Fru talman! Jag vill tacka migrationsministern för svaret på
              mina frågor. Jag delar inte migrationsministerns och regeringens
              uppfattning i frågan, men jag tackar för tydligheten. Skillnaden
              klargörs.
            </seg>
            <seg xml:id="i-bc02fdcab56fc4f7-0">
              Statsrådet Tobias Billström har det inte lätt, det ska medges.
              Dels ska han försöka förklara en okontrollerad, oreglerad och
              i allt väsentligt onödig arbetskraftsinvandring, dels tvingas
              han låta påskina att motivet till denna okontrollerade, oreglerade
              och onödiga arbetskraftsinvandring är något annat än ytterligare
              en del i regeringens överbuds- och lönedumpningspolitik.
            </seg>
            <seg xml:id="i-ab5aced51f5092e4-0">
              Det saknas sannerligen inte argument mot regeringens politik
              i dessa dagar. Man kan dagligen i pressen läsa om regeringens
              misslyckanden, om hur systemet utnyttjas av skrupelfria arbetsgivare,
              att arbetstillstånd säljs, kvinnor sexutnyttjas, arbetstids- och
              arbetsmiljöregler sätts ur spel. Människor tvingas att till slavlöner
              jobba på den svenska arbetsmarknaden.
            </seg>
            <seg xml:id="i-5cfced91ebd2101e-0">
              Fru talman! Vecka 45, alltså för lite drygt en vecka sedan, var
              705 016 arbetssökande inskrivna på Arbetsförmedlingen. Det är
              17 664 fler än samma vecka för ett år sedan. Av dem som hittills
              i år kommit till Sverige för att arbeta enligt de nya reglerna
              tillhör endast ca 22 procent kategorin arbete som kräver teoretisk
              specialkompetens. Restaurangpersonal, städare, bagare, byggjobbare,
              frisörer och många andra yrkesgrupper tillhör majoriteten av dem
              som kommit.
            </seg>
            <seg xml:id="i-a53fa799ef6965ce-0">
              30 000 svenskar söker i dag städjobb. Arbetslösheten bland restaurangpersonalen
              är högre än genomsnittet, 9 procent. Samtidigt har det i år kommit
              lika många för att jobba med städning och på restaurang som de
              av regeringen så omhuldade dataspecialisterna. Varför då? Varför
              vill regeringen inte ge några av de drygt 700 000 arbetssökande
              vi har i landet chansen att få ett riktigt jobb?
            </seg>
            <seg xml:id="i-192c32b0f962ba27-0">
              På tal om dataspecialisterna framkommer det nu att vissa företag
              missbrukar reglerna för arbetskraftsinvandring till att flytta
              verksamheter ut ur landet. Med skydd av regeringens regler för
              arbetskraftsinvandring låter man helt enkelt dataspecialister
              och andra med specialistkompetens komma till Sverige för att lära
              sig nya arbetsuppgifter. När de är färdigutbildade flyttar man
              hela verksamheten till bland annat Indien. Det kan väl inte ha
              varit meningen med det nya regelverket, migrationsminister Tobias
              Billström?
            </seg>
            <seg xml:id="i-ff66a197088974dd-0">
              Fru talman! Jag vet inte vilket av följande två alternativ som
              stämmer. Det första alternativet är att migrationsministern inte
              ser och förstår alla de problem som reglerna för arbetskraftsinvandring
              för med sig. Kanske är migrationsministern och regeringen ovetande
              om de skamlösa övergreppen, utnyttjandet, fuskandet och tricksandet.
              Efter att ha hört interpellationssvaret verkar det dock otroligt
              att de skulle vara ovetande. I så fall återstår det andra alternativet,
              att migrationsministern och regeringen anser att de eventuella
              problem som finns är acceptabla, att ambitionen att fortsätta
              med överbuds- och lönedumpningspolitiken på svensk arbetsmarknad
              är överordnad medmänskliga och humanistiska värden. Jag kan inte
              tolka migrationsminister Tobias Billströms svar på annat sätt.
            </seg>
            <seg xml:id="i-7fd87937f9f82368-0">
              Jag har en fråga till migrationsministern. Anser migrationsministern,
              som jag, att de arbetslösa som redan befinner sig som arbetssökande
              på den svenska arbetsmarknaden har större rätt till ett svenskt
              jobb som motsvarar deras utbildning och kompetens än till exempel
              motsvarande arbetssökande från Indien och Kina?
            </seg>
          </u>
          <note type="speaker" xml:id="i-bf6c07135c8d809f-0">
            Anf. 76 MIKAEL CEDERBRATT (M):
          </note>
          <u who="mikael_cederbratt_ca760e" xml:id="i-2a7de1572925a8f0-0">
            <seg xml:id="i-6e32e225ab927988-0">
              Fru talman! Historia är grekiska och betyder att lära. Händer
              byggde detta land. Den tidigare möjligheten att arbetskraftsinvandra
              har byggt det välstånd som vi alla i den här salen har fått ganska
              stor del av. I början av 1970 tog det abrupt slut. Det innebar
              att enda sättet att komma till Sverige var att söka asyl.
            </seg>
            <seg xml:id="i-9f04a0bcd2c509b9-0">
              De som ville hit använde sig antingen av asyldörren och sade
              att de skulle söka asyl, även om det egentligen inte var deras
              behov eller syfte, eller också struntade de i allting och kom
              in i landet utan att på något sätt ge sig till känna och levde
              i ett svart samhälle.
            </seg>
            <seg xml:id="i-f9387dab237aadee-0">
              Detta är den mest framsynta lagstiftning som alliansregeringen
              och kammaren fattade beslut om under den förra mandatperioden.
              Den hanterar flaskhalsar och inte bara att vi har brist på högutbildade
              människor. Den fungerar vid snabba uppgångar men också när det
              gäller arbeten med lönenivåer som även om de följer kollektivavtal
              inte är tillräckligt attraherande eller med arbetsförhållanden
              som kanske inte är tillräckligt attraherande.
            </seg>
            <seg xml:id="i-286ed34857237fdf-0">
              Det talas om demografi. Det finns någonting som heter äldreberoendekvot.
              Det innebär att det år 2000 gick tre arbetstagare på en pensionär.
              År 2050 kommer det att gå två arbetstagare på en pensionär. Jag
              har här en bok som heter Framtidssäkra välfärden , som är lite
              talande i sammanhanget. Där står bland annat: I dag går det ungefär
              29 personer över 65 på 100 yrkesverksamma. Om femtio år beräknas
              antalet ha ökat till mellan 50 och 60.
            </seg>
            <seg xml:id="i-bf2967b37d389e7e-0">
              Det beror naturligtvis på att vi lever längre och föder färre
              barn. År 1960 var genomsnittet inom OECD 3,2 barn per kvinna och
              i dag är det 1,6. Om man tittar på Europa kommer antalet i arbetsför
              ålder att minska med 18 procent samtidigt som antalet över 65
              år kommer att öka med 60 procent.
            </seg>
            <seg xml:id="i-771c480eec8dc01f-0">
              En annan bild man kan ta med sig är: Om nuvarande trender håller
              i sig kommer pensionärsorganisationerna att vara lika stora som
              fackföreningarna om 15 år.
            </seg>
            <seg xml:id="i-711324b0d3cd3e7f-0">
              Vi glömmer också och det finns ganska lite material om det de
              positiva effekter som rörelser över gränser ger. Det är därför
              som migrationsministern har tillsatt en statlig utredning som
              ska se på dem. Vi vet redan nu att mycket pengar går tillbaka
              till hemländerna. Det är till och med tre gånger det internationella
              biståndet. Vi vet också att om människor kommer hit ökar handeln
              med det land de kommer ifrån.
            </seg>
            <seg xml:id="i-a22eafc2fcb45305-0">
              När detta är sagt är det samtidigt viktigt att när man kommer
              hit ska förutsättningarna för arbetsgivare och arbetstagare i
              kollektivavtal följas. Oseriösa företagare göre sig icke besvär.
              Det är viktigt att påpeka att kontrollen från Skatteverket, polisen,
              Migrationsverket och arbetsmarknadens parter ska vara skoningslös
              och hård. Men själva lagstiftningen är en framtidssyftande lagstiftning.
              Den som säger att den ska tas bort måste också beskriva hur den
              personen eller det partiet hanterar de framtida utmaningarna.
            </seg>
          </u>
          <note type="speaker" xml:id="i-64907df068af3d12-0">
            Anf. 77 ABIR AL-SAHLANI (C):
          </note>
          <u who="abir_al-sahlani_545d06" xml:id="i-870cf140ba3dcb56-2">
            <seg xml:id="i-c38de32d35e1dcdd-0">
              Fru talman! Tack för ditt svar, statsrådet! Som liberal tycker
              jag att reformen är väldigt bra. Sverige har länge saknat flera
              vägar in. Den enda vägen har varit flyktingvägen in i Sverige.
              Det har skapat ett beroende av staten och en offermentalitet.
              Det har även har skapat en omhändertagandepolitik. Det är något
              som inte har tjänat vare sig den som har kommit till Sverige eller
              Sverige.
            </seg>
            <seg xml:id="i-9a5ad9b611b453cd-0">
              Därför tycker jag att arbetskraftsinvandringslagen är en väldigt
              bra reform utifrån min ideologiskt liberala hållning men även
              för den framtida svenska välfärden. Utan människor och arbetskraft
              kan vi inte bibehålla samma standard. Ju fler som blir äldre,
              desto färre är det som jobbar och genererar skatter. Det är så
              vi finansierar vår välfärd.
            </seg>
            <seg xml:id="i-4698403589be4ac9-0">
              Fru talman! Utan de 600 000 personerna som kommer från ett annat
              land än Sverige skulle vårt land stanna. Jag ser bara fördelar.
              Självklart har integrationspolitiken en helt annan dimension av
              detta. Men nu handlar det om arbetskraftsinvandringen. Det är
              människor som är färdigutbildade och kommer direkt till ett jobb.
              De är mindre kostsamma än en infödd. Det gäller till exempel en
              sjuksköterska som inte har kostat någonting i pengar för dagis
              eller skola.
            </seg>
            <seg xml:id="i-732ff89a34ea76e0-0">
              Det finns de som är oroliga och har inställningen att invandringen
              kanske inte är så bra. För dem vill jag säga att antalet jobb
              inte är en statisk siffra. Det är en dynamisk siffra som växlar
              och varierar med befolkningens sammansättning och storlek. Ju
              fler människor vi har, desto fler jobb kan vi skapa i Sverige.
            </seg>
            <seg xml:id="i-fef5b41726fddcee-0">
              Den tidigare talaren ställde frågan: Hur kan man lösa de demografiska
              utmaningar som finns i Sverige i och med att vi blir färre som
              arbetar? Min tanke var: Vi kan ju tvinga alla att bli sjuksköterskor.
              Men vi kan inte tvinga våra ungdomar till vissa utbildningar om
              de inte själva vill. Därför kan vi inte heller säkra den nödvändiga
              arbetskraften inom vissa sektorer och vissa branscher. Vi kommer
              därför att behöva människor som vill utföra och är utbildade för
              att utföra dessa jobb.
            </seg>
            <seg xml:id="i-973eff6fe5c6200c-0">
              Min tanke är snarare: Hur ska vi göra det lättare att komma till
              Sverige i stället för att göra det svårare? Ett av Centerpartiets
              förslag har till exempel varit yrkesneutrala tillstånd. Personen
              är då inte bunden bara till en arbetsgivare. Det är kanske lite
              intressant att diskutera med statsrådet för att få veta vad du
              anser.
            </seg>
          </u>
          <note type="speaker" xml:id="i-83cc7d53fb8a5296-0">
            Anf. 78 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-8">
            <seg xml:id="i-056434440f597d14-0">
              Fru talman! Låt mig börja med att svara på interpellantens fråga.
              Varför behövs arbetskraftsinvandring? frågade Sven-Olof Sällström.
              Jo, därför att redan i dag råder brist på arbetskraft i flera
              yrken. Mot bakgrund av den åldrande befolkningen och en ekonomisk
              uppgång kommer Sveriges behov av arbetskraft att växa under de
              kommande åren.
            </seg>
            <seg xml:id="i-c913961a0da4f7a0-0">
              En ökad arbetskraftsinvandring kan underlätta för företag att
              hitta arbetskraft med rätt kompetens, vilket kan hjälpa till att
              mildra flaskhalsar på arbetsmarknaden. Jag har faktiskt ett ganska
              intressant exempel från dina egna hemtrakter lite norröver i det
              här landet. Ett av mina studiebesök visade ett typexempel.
            </seg>
            <seg xml:id="i-2eb15ee1efaad3df-0">
              Det var ett företag som sysslade med tillverkning av grävverktyg
              som behövde industrisvetsare. Det fanns inga industrisvetsare
              att uppbringa. Det är en stor bristvara i det här landet. Det
              är ett verkligt specialistyrke.
            </seg>
            <seg xml:id="i-17ca9c7a9695693c-0">
              Den personen som var senast anställd var en flykting från Rwanda
              som han hade kunnat uppbringa och sätta i utbildning. Det säger
              lite om utmaningen, i synnerhet när företagaren berättade att
              för varje ny industrisvetsare som han kunde plocka in i verksamheten
              kunde han sedan anställda tio personer till i varje led i hela
              företaget.
            </seg>
            <seg xml:id="i-13b254b3bb1dba88-0">
              Det är intressant hur mycket en nyckelkompetens betyder. Tillgången
              på arbetskraft kan hjälpa företaget att utvecklas och också bidra
              till högre sysselsättning hos dem som redan finns i Sverige. Jag
              förstår att Sverigedemokraterna inte ser det sammanhanget. Det
              är man inte intresserad av.
            </seg>
            <seg xml:id="i-736a4b3dc3ef555a-0">
              Det är så det ligger till och så arbetsmarknaden fungerar. Den
              är inte en kaka som ska delas upp mellan ett visst antal människor.
              Den expanderar och drar ihop sig med konjunkturen men också beroende
              på vilka sektorer som är ledande vid vissa tillfällen. Det är
              särskilt viktigt att ha ett flexibelt och effektivt system på
              plats nu när vi ser en ökad efterfrågan på arbetskraft.
            </seg>
            <seg xml:id="i-6cef2fadb8cd5b6b-0">
              Sven-Olof Sällström nämner i sin interpellation ett antal sifferuppgifter.
              Det skulle ha beviljats 8 000 respektive 5 300 tillstånd under
              2009 och 2010 för arbeten där det inte finns några särskilda krav
              på yrkesutbildning. I dessa siffror ingår även de ca 7 000 respektive
              4 500 medhjälpare inom jordbruk, trädgård, skogsbruk och fiske
              som under 2009 och 2010 beviljats arbetstillstånd för att bland
              annat komma hit och plocka bär.
            </seg>
            <seg xml:id="i-386c9d8db77f7105-0">
              Under 2007 och 2008 beviljades 2 358 respektive 3 747 tillstånd
              för säsongsarbetare som under dessa år utgjorde mer än 30 procent
              av de beviljade arbetstillstånden. Den här gruppen av arbetstagare,
              Sven-Olof Sällström, är alltså inte ny på något vis. Det är inte
              ett resultat av arbetskraftsinvandringen. Behovet av denna arbetskraft
              fanns redan innan de nya reglerna för arbetskraftsinvandring infördes,
              detta till trots av att det fanns arbetslösa i Sverige.
            </seg>
            <seg xml:id="i-7dd355f513c3f748-0">
              Bortser man från bärplockarna ser man att det är dataspecialister,
              storhushålls- och restaurangpersonal, civilingenjörer, arkitekter
              med flera som är de största yrkesgrupperna. Även om det råder
              arbetslöshet bland restauranganställda råder det samtidigt brist
              på till exempel kockar, som också ingår i den här gruppen.
            </seg>
            <seg xml:id="i-9ea48cc36e774a7d-0">
              Slutligen har vi frågan varför den typ av arbetskraftsinvandring
              som kräver specialistkompetens är endast 22 procent. Det är en
              sifferuppgift som kom upp i interpellantens inlägg. Det svenska
              systemet för arbetskraftsinvandring generellt bygger på arbetsgivarens
              egen bedömning av behovet av arbetskraft. Det behöver inte finnas
              ett samband mellan specialistkompetens och stor efterfrågan.
            </seg>
            <seg xml:id="i-123df2ea08dee55d-0">
              Vi har brist på arbetskraft inom flera yrken som det inte krävs
              specialistkompetens för. Det är till exempel kockar, sjuksköterskor,
              vvs-ingenjörer, elingenjörer, tekniker och förskollärare. Inte
              heller det tidigare systemet för arbetskraftsinvandring ställde
              krav på att yrket skulle kräva specialistkompetens annat än när
              det gällde möjligheten att få permanent uppehållstillstånd. Uppmaningen
              till Sven-Olof Sällström är: Reflektera över hur det var förr,
              vilket ju ofta är en av Sverigedemokraternas paradgrenar.
            </seg>
          </u>
          <note type="speaker" xml:id="i-903b31aad2b09c71-0">
            Anf. 79 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-b48ece28e405757f-1">
            <seg xml:id="i-c7c64874b0a84c6a-0">
              Fru talman! Migrationsministern påstår att det råder arbetskraftsbrist
              på den svenska arbetsmarknaden. I torsdags hade vi besök av Konjunkturinstitutet
              på arbetsmarknadsutskottets möte. Där sades att det är mycket
              låga bristtal på arbetsmarknaden. Konjunkturinstitutet delar alltså
              inte migrationsministerns uppfattning.
            </seg>
            <seg xml:id="i-d202cc8396373cac-0">
              På en fungerande arbetsmarknad finns inte bara möjlighet för
              en arbetsgivare att välja vem man vill anställa någon med rätt
              kompetens och rätt utbildning till exempel. På en fungerande arbetsmarknad
              kan dessutom en arbetstagare söka sig bort från en oseriös arbetsgivare.
              Som arbetstagare blir man inte livegen eller utan rättsligt skydd
              utan människovärde.
            </seg>
            <seg xml:id="i-d7f5771c4cc89d71-0">
              Den svenska arbetsmarknaden för arbetskraftsinvandrare är i dag
              inte någon fungerande arbetsmarknad. De som kommer till Sverige
              för att arbeta känner uppenbarligen inte till sina rättigheter
              eller också vågar de inte kräva sin rätt. Det går inte att, som
              jag tycker att jag kan tyda av migrationsministerns svar och av
              den publicerade debattartikeln, skylla på Migrationsverket och
              arbetsmarknadens parter. Det är regeringens regelverk som har
              ställt till detta.
            </seg>
            <seg xml:id="i-9483603d682b151c-0">
              I dag fungerar arbetsmarknaden för arbetskraftsinvandrare på
              så sätt att människor känner otrygghet. De är i arbetsgivarens
              våld. De har inga alternativ. Den situationen har vi fått just
              för att vi har regeln att arbetsgivaren själv bestämmer vem man
              ska anställa, varifrån, när och nästan hur. Det är ett regellöst
              tillstånd.
            </seg>
            <seg xml:id="i-55944d5525e570e2-0">
              Centrum för arbetsmarknadspolitisk forskning i Växjö och nationalekonom
              Jan Ekberg släppte en rapport för ett år sedan. Om den rapporten
              skrevs det en debattartikel som publicerades i DN. Jan Ekberg
              kommenterade den med följande sammanfattning: Effekterna av invandring
              som ett medel för att underlätta för välfärdssystemet och försörja
              en åldrande befolkning är små. En orsak är att invandringen ökar
              befolkningen, vilket ställer större krav på offentlig sektor.
            </seg>
            <seg xml:id="i-480479272a9b46ee-0">
              Slutsatser som dras är att för att det ska ha någon positiv effekt
              på de offentliga utgifterna och möjligheten att behålla välfärden
              krävs det att den invandrade befolkningen har samma sysselsättningsgrad
              och samma genomsnittsinkomst som den befolkning som fanns innan
              och de som redan fanns på arbetsmarknaden och jobbade. Om man
              inte uppnår det över tid finns det ingen positiv effekt.
            </seg>
            <seg xml:id="i-061f19861d7e2ddc-0">
              Migrationsministern vill också göra gällande att de regler som
              fanns före den 15 december 2008 inte räckte, att det inte fanns
              möjlighet för företagen att rekrytera den kompetens som man behövde.
              Det stämmer inte. År 2008 kom det ungefär lika många som 2009
              med de nya reglerna. År 2007, på toppen av den förra högkonjunkturen,
              kom det betydligt fler. Vi vill ha en återgång till de gamla reglerna.
            </seg>
            <seg xml:id="i-a4a8c193f9ee03ac-0">
              Vi är inte emot arbetskraftsinvandring när det behövs. Vi har
              30 000 arbetslösa städare i det här landet, och vi har 9 procents
              arbetslöshet i restaurangbranschen. Vi behöver inga städare, och
              vi behöver inga i restaurangbranschen.
            </seg>
            <seg xml:id="i-37b98ebabf577c72-0">
              Låt mig vara tydlig så att det inte missuppfattas. Vi sverigedemokrater
              är för att Sverige är en del av EU:s inre marknad. Det innebär
              inte bara fri rörlighet för varor och tjänster utan även för arbetskraft.
              Svenska ungdomar kan åka till London och Madrid och arbeta. En
              polsk byggjobbare kan mycket väl komma till Sverige och arbeta
              för svenska löner och enligt svenska avtal. Det motsätter vi oss
              inte. Jag tycker mig ibland höra i debatten att det finns en glidning
              där.
            </seg>
            <seg xml:id="i-8f0279fdf05cb8bd-0">
              Jag har fortfarande inte fått svar av migrationsministern. Jag
              vill gärna ha det. Anser migrationsministern att en svensk arbetare
              med viss utbildning och kompetens har större rätt till ett jobb
              på svensk arbetsmarknad än motsvarande arbetare från Indien eller
              Kina som söker jobbet?
            </seg>
          </u>
          <note type="speaker" xml:id="i-d4d3408436a5f144-0">
            Anf. 80 MIKAEL CEDERBRATT (M):
          </note>
          <u who="mikael_cederbratt_ca760e" xml:id="i-2a7de1572925a8f0-1">
            <seg xml:id="i-1621d76a36eab640-0">
              Fru talman! Den här reformen och lagstiftningen är helt i linje
              med alliansregeringens arbetslinje. Det är det tydligaste sättet
              för regeringen att säga att arbetslinjen råder även inom migrationsområdet.
              Därför är det lite förvånande att Sverigedemokraterna säger att
              man inte ska arbeta. Jag tror ändå att arbete ger välfärd.
            </seg>
            <seg xml:id="i-ff7889774bd42239-0">
              Även i en del andra förslag som Sverigedemokraterna har lagt
              fram ser man en hotbild mot arbetslinjen. Det kan gälla höjda
              tak i a-kassan eller sjukförsäkringen eller att man höjer kostnaderna
              för att anställa unga.
            </seg>
            <seg xml:id="i-1de437d926c3ccaf-0">
              En annan sak som förvånade mig är att Sverigedemokraterna saknar
              en integrationspolitik eftersom arbete faktiskt är något som får
              människor att snabbt bli integrerade i ett samhälle. Men, det
              är klart, saknar man integrationspolitik ska man ta bort möjligheten
              att komma till Sverige och snabbt få arbete.
            </seg>
            <seg xml:id="i-f4e30fb2785d0e03-0">
              Man kan ju säga att Konjunkturinstitutet eller andra säger att
              det inte är någon brist. Organisationen Företagarna som organiserar
              en stor del av de svenska småföretagarna säger däremot väldigt
              tydligt att det största hotet mot tillväxt just nu är brist på
              arbetskraft.
            </seg>
            <seg xml:id="i-17f9ab558d313ba2-0">
              När det gäller frågan om myndighetsprövning vill jag göra en
              justering. Företagaren bestämmer alltid vem man anställer. Myndighetsprövning
              handlar om att företagaren har möjlighet att anställa någon som
              kommer från tredjeland. Om människor som är lokalvårdare och arbetslösa
              bor i Malmö och ett företag behöver en lokalvårdare i Kiruna tror
              jag inte att företaget i Kiruna får en lokalvårdare från Malmö
              anställd. Det är problemet. Det är därför företagens behovsbedömning
              ska ligga just på företaget.
            </seg>
          </u>
          <note type="speaker" xml:id="i-17673610545504e7-0">
            Anf. 81 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3fd32fd7f69540b5-9">
            <seg xml:id="i-309b34bc57548717-0">
              Fru talman! Det är en intressant debatt. Den är också klarläggande
              på ett antal punkter.
            </seg>
            <seg xml:id="i-90776c35c752b1b5-0">
              Jag ska börja med att svara på Sven-Olof Sällströms fråga: Nej,
              ingen har rätt till ett jobb. Hur skulle det kunna vara en rättighet
              att ha rätt till ett jobb, oavsett varifrån man kommer eller vart
              man är på väg? Arbetsmarknaden är inte ett givet antal arbeten
              som ska fördelas. Det är helt avhängigt konjunkturen. Det är inte
              något som går att fördela här i kammaren eller genom politiska
              beslut.
            </seg>
            <seg xml:id="i-7da22a32b5a684d4-0">
              Jag tycker att Sven-Olof Sällström också har en del frågor att
              svara på. Du hävdar till exempel att regelverket är utformat på
              ett sätt som gör människor till livegna. Låt mig peka på hur vi
              har skrivit lagarna och reglerna. Vi har till exempel sett till
              att människor som av någon anledning är missnöjda med sin arbetsgivare
              ska kunna lämna denne utan att för den skull bli av med sitt uppehållstillstånd.
              Jag har sett många konstiga påståenden i medierna de senaste dagarna
              om att man inte vågar anmäla dubbla kontrakt eller dåliga förhållanden
              av rädsla för att bli utvisad. Den vars anställning avslutas på
              eget bevåg eller för att man blir friställd ges möjlighet att
              stanna kvar i Sverige i tre månader för att söka nytt jobb. Den
              regeln gäller, som sagt, oavsett om det är arbetsgivaren eller
              arbetstagaren som avslutar anställningen. Den är bland annat till
              för att minska arbetstagarens beroendeförhållande till arbetsgivaren.
            </seg>
            <seg xml:id="i-86eef9ad57b8d5fe-0">
              När vi pratar om Migrationsverkets roll i det här sammanhanget
              är det viktigt att komma ihåg att Migrationsverket genom den lagstiftning
              och de förordningar som är utfärdade av regeringen har fått ett
              tydligt uppdrag att se till att granska de ansökningar som kommer
              in. Migrationsverket har uppgett att om det finns omständigheter
              som pekar på att det inte är en riktig anställning ska verket
              vidta den utredning som krävs i det enskilda fallet.
            </seg>
            <seg xml:id="i-ebc5192233e5519d-0">
              Det kan till exempel röra sig om kontroll med andra myndigheter,
              till exempel Skatteverket eller Bolagsverket, för att ta reda
              på om arbetsgivaren är registrerad som arbetsgivare och uppträder
              därefter genom att betala skatter och avgifter. Enligt Migrationsverket
              kan det ibland också vara nödvändigt att göra utredningar med
              arbetsgivaren eller den sökande.
            </seg>
            <seg xml:id="i-82ddd193bdeedf9b-0">
              Allt detta tyder på att vi faktiskt har ett regelverk på plats
              och att det inte alls är så laglöst som Sven-Olof Sällström vill
              göra gällande här.
            </seg>
            <seg xml:id="i-411cdda66bb20a4a-0">
              Verket har också uppgett att det framför allt är i samband med
              förlängningar som det kan komma fram att de ursprungliga anställningsvillkoren
              inte uppfylls. Om det finns indikationer som då pekar på en skenanställning
              kan Migrationsverket kontrollera om den utbetalade lönen verkligen
              motsvarat den erbjudna genom att be arbetsgivaren och arbetstagaren
              att visa upp lönebesked, skattsedel och så vidare. Allt detta
              finns klart och tydligt uttryckt i förordningarna, och det är
              Migrationsverkets uppgift som granskande myndighet att se till
              att detta gäller.
            </seg>
            <seg xml:id="i-f9fcd2022666070b-0">
              Jag lyssnade på det som inledningsvis tillvitades arbetskraftsinvandringsreformen,
              det vill säga arbetsmiljöproblem och sexuella trakasserier. Det
              är obehagligt att sådant förekommer på den svenska arbetsmarknaden
              oavsett vem som utsätts för det. Men Sven-Olof Sällström ska inte
              försöka göra gällande här i kammaren att detta inte fanns på den
              svenska arbetsmarknaden innan tillkomsten av arbetskraftsinvandringsreformen
              2008, att detta aldrig har förekommit, att detta är ett resultat
              av att vi har skaffat oss nya regler för arbetskraftsinvandring.
              Det är med förlov sagt ett ganska oseriöst argument.
            </seg>
          </u>
          <note type="speaker" xml:id="i-500deecc6354d4ab-0">
            Anf. 82 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-b48ece28e405757f-2">
            <seg xml:id="i-1becfd050e9c1f24-0">
              Fru talman! Först vill jag svara på det sista migrationsministern
              sade. Nej, det fanns förr också, men det går inte att blunda för
              problemen. Du pratade om tre månader. Många kanske upplever att
              tre månader är för lite, och andra att det är för mycket. Tre
              månader kan vara en väldigt kort tid om man blir av med jobbet
              och ska hitta ett nytt jobb i Sverige, speciellt när vi har 705
              000 arbetssökande inskrivna på Arbetsförmedlingen. Man hamnar
              i en beroendeställning vare sig migrationsministern vill det eller
              inte.
            </seg>
            <seg xml:id="i-0685a3c1dd54835f-0">
              Låt mig nu gå över till kärnan av problemet. Vi har 705 000 inskrivna
              på Arbetsförmedlingen som vill ha ett jobb. Arbetsförmedlingens
              generaldirektör besökte arbetsmarknadsutskottet för ett par veckor
              sedan och klargjorde då att vi kommer att få brist på vissa delar
              av arbetsmarknaden 20122020. Det handlar inte om någon generell
              arbetskraftsbrist, men på vissa delar.
            </seg>
            <seg xml:id="i-047c8c348700964e-0">
              Då ställde jag frågan: Vad behöver vi göra för att låta framtidens
              arbetskraft, de som är arbetslösa och ungdomarna, få en chans
              att få de jobben? Vad krävs av oss? Hon klargjorde att vi behöver
              se till att fler klarar sin utbildning och går ut skolan med godkända
              betyg. Fler behöver välja utbildningar som ger framtida jobb.
              Det behövs bättre studievägledning, bättre vuxenutbildning och
              fler praktikplatser för att vi ska kunna ge dem som är arbetslösa
              i dag och de ungdomar som i framtiden riskerar att gå ut med dåliga
              betyg en chans att få de jobb som kommer att skapas 20122020,
              men migrationsministern och regeringen väljer i stället att ge
              de här jobben till någon annan. Man permanentar ett utanförskap.
            </seg>
            <seg xml:id="i-d61e31f1748bdaaa-0">
              Många som kommer att vara arbetslösa 20122020 är de som har kommit
              till Sverige som invandrare och som i dag befinner sig i ert utanförskap.
              Ge dem en chans att komma in på arbetsmarknaden! Ni har ju chansen
              nu. Ge dem den utbildningsinsats som krävs! Ge dem förutsättningar
              att få en chans till ett framtida jobb!
            </seg>
          </u>
          <note type="speaker" xml:id="i-19b648568406957d-0">
            Anf. 83 Statsrådet TOBIAS BILLSTRÖM (M):
          </note>
          <u who="per_bill_00555d" next="cont" xml:id="i-193621c12072d473-1">
            <seg xml:id="i-b71151d9c042e7bd-0">
              Fru talman! Tack för diskussionen! Den har varit väldigt klargörande.
              Sven-Olof Sällström säger att vi blundar för problemen. Nej, vem
              blundar för några problem? Det kan säkert upplevas som mycket
              besvärligt ibland att byta arbetsplats, inte bara för den som
              har kommit som arbetskraftsinvandrare utan också för den som befinner
              sig här i landet. Men tack vare vår tremånadersomställningsregel
              är människor inte livegna.
            </seg>
            <seg xml:id="i-449b9a464a4f98c7-0">
              Jag konstaterar också att Sven-Olof Sällström säger att fler
              ska klara skolan med godkända betyg, att vi ska ha fler praktikplatser
              och så vidare. Så är det absolut. Det är helt i linje med regeringens
              politik, men det finns ingen som helst motsättning mellan att
              göra detta och att satsa på arbetskraftsinvandring som komplement
              just därför att det förhåller sig på det vis som jag nämnde inledningsvis,
              nämligen att företag som inte i detta nu hittar arbetskraft inte
              har möjlighet att expandera och därmed inte heller kan anställa
              fler människor. Detta är problemet. Arbetsmarknaden måste vara
              tillräckligt flexibel för att kunna expandera när det behövs,
              annars går man miste om fler arbetstillfällen.
            </seg>
            <seg xml:id="i-ae7f1d64c960f793-0">
              Låt oss slutligen titta på de faktiska siffrorna eftersom Sven-Olof
              Sällström, i likhet med många andra sverigedemokrater är väldigt
              glada i att använda massinvandring eller massivt inflöde. Migrationsverket
              beviljade 14 639 arbetstillstånd till arbetstagare från tredjeland
              förra året. Av dessa tillstånd gick ca 7 500 till bärplockare.
              Samma år anmäldes 416 406 lediga jobb till Arbetsförmedlingen
              och 491 000 arbetssökande fick jobb. I det perspektivet är det
              lite svårt att ta formuleringarna i den här interpellationen om
              att dessa 14 639 arbetstillstånd skulle ha inneburit att vi har
              trängt ut en mängd människor från den svenska arbetsmarknaden
              på allvar. Den här arbetskraftsinvandringen är extremt liten i
              jämförelse med hur många arbetslösa i Sverige som har fått jobb
              under motsvarande tid. Jag tycker att det är ganska bra slutord
              i den här debatten.
            </seg>
          </u>
          <note xml:id="i-3f01aa26b5d8f8b3-6">
            Överläggningen var härmed avslutad.
          </note>
          <note xml:id="i-dd189c497d765fa6-0">
            13 § Hänvisning av ärenden till utskott
          </note>
          <note xml:id="i-36982b3e13f87118-0">
            Föredrogs och hänvisades
          </note>
          <note xml:id="i-a8e7050c40049812-0">
            14 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-b6f94d6a831d7e2a-0">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="per_bill_00555d" prev="cont" xml:id="i-10e283939a09aa62-1">
            <seg xml:id="i-097388e05fe1d318-0">
              KOM(2010)560
            </seg>
          </u>
          <note xml:id="i-71d6667fd7919da1-0">
            KOM(2010)545
          </note>
          <note xml:id="i-98ab55bd8e1efa78-0">
            15 § Förnyad bordläggning
          </note>
          <note xml:id="i-de92a2a8393d874f-0">
            Föredrogs och bordlades åter
          </note>
          <note xml:id="i-c962a87232fbee4d-0">
            16 § Anmälan om interpellationer
          </note>
          <note xml:id="i-30f57bcd8a8a2380-0">
            Anmäldes att följande interpellationer framställts
          </note>
          <note xml:id="i-dfecf5a8a43a466b-0">
            den 23 november
          </note>
          <note xml:id="i-7edac47d7976027b-0">
            Sven-Erik Bucht
          </note>
          <note xml:id="i-c17d85c97c324b20-0">
            Jonas Sjöstedt
          </note>
          <note xml:id="i-c9c3d3f2703b21fe-0">
            Interpellationerna redovisas i bilaga som fogats till riksdagens
            snabbprotokoll tisdagen den 30 november.
          </note>
          <note xml:id="i-098f886655a8e112-0">
            17 § Anmälan om frågor för skriftliga svar
          </note>
          <note xml:id="i-cae8d279ce06fe10-0">
            Anmäldes att följande frågor för skriftliga svar framställts
          </note>
          <note xml:id="i-dfecf5a8a43a466b-1">
            den 23 november
          </note>
          <note xml:id="i-1c3867b03358771d-0">
            Annelie Enochson
          </note>
          <note xml:id="i-8899439e85d73f62-0">
            Jens Holm
          </note>
          <note xml:id="i-8899439e85d73f62-1">
            Jens Holm
          </note>
          <note xml:id="i-49379492fdb51632-0">
            Hans Olsson
          </note>
          <note xml:id="i-3c6d9369259046b6-0">
            Berit Högman
          </note>
          <note xml:id="i-c450de6785e41a5d-0">
            Anders Sellström
          </note>
          <note xml:id="i-1af4557a7975bd37-0">
            Frågorna redovisas i bilaga som fogats till riksdagens snabbprotokoll
            tisdagen den 30 november.
          </note>
          <note xml:id="i-79f203307ca3a6f0-0">
            18 § Anmälan om skriftliga svar på frågor
          </note>
          <note xml:id="i-126eef5b738df54b-0">
            Anmäldes att skriftliga svar på följande frågor inkommit
          </note>
          <note xml:id="i-a4a785a51d9f38e7-0">
            den 22 november
          </note>
          <note xml:id="i-06a4472f754b5546-0">
            Roger Haddad
          </note>
          <note xml:id="i-b0f937f4fe018b5e-0">
            Christina Höj Larsen
          </note>
          <note xml:id="i-399f60eaefd64aa1-0">
            Svaren redovisas i bilaga som fogats till riksdagens snabbprotokoll
            tisdagen den 30 november.
          </note>
          <note xml:id="i-0084ab4e0dbe8c3c-0">
            19 § Kammaren åtskildes kl. 19.26.
          </note>
          <note xml:id="i-0655e2d40fb1a89f-0">
            Förhandlingarna leddes
          </note>
          <note xml:id="i-5107b9cecb90ffc3-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
