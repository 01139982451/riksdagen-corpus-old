<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--64</head>
          <docDate when="2006-02-21">2006-02-21</docDate>
        </div>
      </front>
      <body>
        <div>
          <note xml:id="i-172426906a5bbad3-0">
            ﻿
          </note>
          <note xml:id="i-b59ba5274ff644c8-0">
            Riksdagens protokoll
          </note>
          <note xml:id="i-48e5439c26e4fb06-0">
            2006/07:64
          </note>
          <note xml:id="i-79cfa57bdf5c8e63-0" type="date">
            Onsdagen den 21 februari
          </note>
          <note xml:id="i-f758bc49fcd9e6d1-0">
            Kl. 09:00 - 16:25
          </note>
          <note xml:id="i-4fe3f3ed9f5beae2-0">
            1 § Aktuell debatt: Statliga bolag
          </note>
          <note type="speaker" xml:id="i-c467587cb55f3ab3-0">
            Anf. 1 THOMAS ÖSTROS (s):
          </note>
          <u who="thomas_ostros_b7069a" xml:id="i-b8b3b971a1a0f34c-0">
            <seg xml:id="i-29c8d7ee47e6e532-0">
              Herr talman! Regeringen vill sälja ut statliga företag till ett
              värde om minst 150 miljarder kronor, men sannolikt ännu mer, under
              mandatperioden. Den första försäljningslistan har presenterats:
              Telia Sonera, Nordea, OMX, Vasakronan, SBAB och Vin &amp; Sprit. Men
              regeringen har deklarerat att det bara är början. Målet är att
              alla företag som verkar på konkurrensutsatta marknader ska säljas
              ut.
            </seg>
            <seg xml:id="i-602946af83ef28f0-0">
              Herr talman! När jag ser hur utförsäljningsminister Mats Odell
              agerar sedan han blev utnämnd blir jag djupt bekymrad. Man kan
              dock inte klaga på entusiasmen. Statsrådet gör en tidig höstturné
              bland landets riskkapitalbolag där han förkunnar att han har någonting
              att sälja. Det är klart att många hoppas på att göra stora affärer.
            </seg>
            <seg xml:id="i-e5b8b740014b9721-0">
              Det som bekymrar mig är att det verkar vara en ideologisk blindhet
              som leder regeringen i dess agerande och att detta riskerar att
              leda till mycket okloka beslut.
            </seg>
            <seg xml:id="i-f9a68d5d2332001f-0">
              För det första riskerar regeringens utförsäljningar att bli en
              mycket dålig affär för medborgarna. Att använda försäljningsintäkter
              på 150 miljarder till att betala av på statsskulden kommer att
              leda till minskade räntekostnader för staten på ungefär 5 miljarder
              kronor. Men de bolag som nu är aktuella för utförsäljning gav
              förra året 10 miljarder kronor i utdelningar till staten. I år
              blir det kanske uppemot 16 miljarder kronor.
            </seg>
            <seg xml:id="i-589d1f2f9b063fd9-0">
              För det andra riskerar regeringens kortsiktiga agerande bolagens
              utveckling, och skadar därmed Sverige. Den statliga företagsgruppen
              är en tillgång för Sverige. SBAB har lett till sänkta räntor för
              hushållen. Nordea är oerhört viktigt för Helsingforss attraktionskraft
              som finanscentrum i norra Europa. Telia Sonera är ett nyckelföretag
              för Sveriges attraktionskraft som ett viktigt telekomland i världen.
            </seg>
            <seg xml:id="i-4179a9a2da5061b4-0">
              Det är viktigt med en debatt om detta i Sveriges riksdag innan
              utförsäljningarna kommer i gång!
            </seg>
          </u>
          <note type="speaker" xml:id="i-09c7d24be6e562e6-0">
            Anf. 2 Statsrådet MATS ODELL (kd):
          </note>
          <u who="mats_odell_751011" xml:id="i-279839da27ea272d-0">
            <seg xml:id="i-204c6c85977eb53f-0">
              Herr talman! Låt mig inleda med ett tack till Socialdemokraterna
              och Thomas Östros som har tagit initiativet till denna debatt.
            </seg>
            <seg xml:id="i-e12cd42eb9c7ecde-0">
              Det är självklart att motiven för försäljning av statliga företag
              är viktiga att skärskåda för alla partier och för den allmänhet
              som ju faktiskt är synonym med ägarna till de här fina, statliga
              företagen.
            </seg>
            <seg xml:id="i-6a340af697761b46-0">
              Jag ska strax redogöra för motiven bakom regeringens avsikter
              i detta hänseende. Men först vill jag påminna om var i processen
              vi befinner oss.
            </seg>
            <seg xml:id="i-4700b3ccb0c9e6db-0">
              I budgetpropositionen för 2007 redogjorde regeringen för avsikten
              att minska ägandet i de statligt ägda bolagen. Under perioden
              20072009 beräknas försäljningsinkomsterna uppgå till ca 50 miljarder
              kronor per år. Det är 35 miljarder kronor mer än prognosen i 2006
              års ekonomiska vårproposition som bland andra Thomas Östros stod
              bakom.
            </seg>
            <seg xml:id="i-687736cabd23db0b-0">
              Herr talman! Den socialdemokratiska regeringen hade alltså planer
              på att sälja aktier i statliga företag till ett värde om 15 miljarder
              kronor per år. Sådana planer har man aviserat under, om jag minns
              rätt, det senaste decenniet. Därmed, Thomas Östros, är ni också
              uppe runt 150 miljarder om man skulle addera siffrorna. Detta
              kan naturligtvis tolkas som en gradskillnad snarare än en artskillnad
              mellan våra olika regeringar.
            </seg>
            <seg xml:id="i-6486ce1d799b54d9-0">
              Vilka tillgångar den förra regeringen tänkte avyttra kanske vi
              kan komma till klarhet i under debatten. Fanns det till exempel
              långt framskridna planer på att avyttra Vin &amp; Sprit? Var Vasakronan
              en strategisk tillgång? Thomas Östros har gjort uttalanden om
              motsatsen.
            </seg>
            <seg xml:id="i-0a7d80c5219def4b-0">
              Herr talman! Om försäljningen av något eller några av de nu aktuella
              företagen skulle kunna genomföras i bred enighet vore det en väldig
              fördel för företagen och inte minst för de anställda. Det finns
              ingen anledning att ha större oenighet än nödvändigt.
            </seg>
            <seg xml:id="i-1a38423d0a42a80f-0">
              De beräknade försäljningsinkomsterna på 50 miljarder per år i
              tre år ska inte tas helt bokstavligt. Målsättningen om sammanlagt
              150 miljarder kronor är ungefärlig och betyder alltså inte att
              vi tänker sälja för exakt 50 miljarder kronor per år. Det kan
              bli avsevärt mer eller betydligt mindre ett enstaka år. Vi kommer
              inte att pruta för att hålla intäkterna inom i förväg fastställda
              ramar.
            </seg>
            <seg xml:id="i-c4ad35511c4fd695-0">
              Den tidigare regeringen har ju faktiskt införskaffat riksdagens
              bemyndigande att helt avyttra innehavet i statens aktier i de
              börsnoterade företagen OMX AB, Nordea Bank AB och Telia Sonera
              AB. För de helägda företagen Vasakronan, Vin &amp; Sprit och SBAB
              krävs ett bemyndigande från riksdagen. Regeringen har aviserat
              att den tänker lämna en proposition till riksdagen senast den
              22 mars, men jag kan redan nu säga att mina planer och min förhoppning
              är att det ska kunna ske betydligt snarare än så.
            </seg>
            <seg xml:id="i-24267f768371934a-0">
              Jag räknar med att i förslaget kunna beskriva den tänkta försäljningsprocessen.
              Den ska ske med stor omsorg om de aktuella företagen och inte
              minst om skattebetalarnas pengar.
            </seg>
            <seg xml:id="i-4d444a0d93e15579-0">
              Hur ska det då gå till? undrar Thomas Östros bland annat i sin
              begäran om denna debatt.
            </seg>
            <seg xml:id="i-b5b3fb3177ab5845-0">
              Det kan bli fråga om börsnotering, vilket är något som Thomas
              Östros har ägnat sig åt. Det kan bli fråga om försäljning av aktieinnehavet
              helt eller i delar. Redan noterade aktier kan säljas över börs
              eller i block. Det kan bli fråga om strukturaffärer i form av
              samgåenden, och det kan bli fråga om direktförsäljning av vissa
              verksamheter eller fasta tillgångar.
            </seg>
            <seg xml:id="i-25ce0ca0e92d8762-0">
              Kort sagt finns möjligheter till en rad olika upplägg beroende
              på vad som passar det individuella bolaget och vad som exempelvis
              ter sig tidsmässigt lämpligt. Budgetlagen föreskriver att kraven
              på affärsmässighet ska följas väldigt noga. Pris är centralt,
              men andra affärsmässiga faktorer ska också vägas in.
            </seg>
            <seg xml:id="i-b18ee4808076e012-0">
              Jag tror att det är viktigt när vi har en debatt som denna att
              påminna sig om något ganska unikt, nämligen att staten är Sveriges
              överlägset största ägare av företag. Staten är Sveriges absolut
              största ägare av företag!
            </seg>
            <seg xml:id="i-4d17a675c50090d3-0">
              Regeringskansliet förvaltar 55 företag eller koncerner, av vilka
              41 ägs helt och 14 tillsammans med andra. Det finns omkring 190
              000 anställda i de här företagen vars sammanlagda värde, tror
              jag, överstiger förra årets värdering till 675 miljarder kronor
              en hel del.
            </seg>
            <seg xml:id="i-c5b53d2fc8f86d0d-0">
              Vi skiljer på statliga företag som arbetar under marknadsmässiga
              villkor och företag som har särskilda samhällsintressen, till
              exempel Systembolaget, Svenska Spel, Samhall och Dramaten.
            </seg>
            <seg xml:id="i-cab1cce8295656d3-0">
              De företag som nu är aktuella för försäljning hör inte till företag
              med särskilda samhällsintressen utan arbetar helt på marknadsmässiga
              villkor. Det har varit en förutsättning när regeringen har valt
              ut dem till försäljning. En annan förutsättning för att en försäljning
              ska vara aktuell är att marknaderna fungerar väl vad gäller konkurrens
              och möjlighet till inträde på marknaden.
            </seg>
            <seg xml:id="i-f145a83cc0614e9e-0">
              Jag bedömer värdet på de här sex företagen som sammanlagt vida
              överstigande de 150 miljarder kronor som regeringen har haft som
              riktmärke för försäljning under mandatperioden.
            </seg>
            <seg xml:id="i-a906927c10319856-0">
              De här företagen har också gått väldigt bra under 2006 och har
              mycket goda framtidsutsikter. Det är fina företag, och då undrar
              någon varför man ska sälja de här fina företagen.
            </seg>
            <seg xml:id="i-bf754cf60bb7c820-0">
              Statliga företag har tillkommit av olika skäl. Om vi tittar på
              uppbyggnaden av infrastrukturen i vårt land är den intimt förknippad
              med statliga verk som sedan har bolagiserats i starkt motstånd
              från samma grupp som har begärt den här debatten. Televerket som
              har blivit Telia AB, Statens Järnvägar som har blivit SJ AB och
              Green Cargo AB är ett par sådana exempel.
            </seg>
            <seg xml:id="i-e41d8507abccea38-0">
              Andra har kommit till i samband med kriser. Staten har sett sig
              tvingad att gå in med väldigt stora belopp för att rädda statliga
              och privata företag och för att omstrukturera branscher. Ett sådant
              exempel är Svenskt Stål och ett annat är Svenska Varv. Det senare
              är nu nedlagt efter enorma förluster, medan SSAB klarar sig strålande
              i nya, privata händer.
            </seg>
            <seg xml:id="i-1c05dea253dab2a2-0">
              En del av de motiv som har funnits till statligt ägande har nu
              försvagats eller helt försvunnit. Och vi är övertygade om att
              en rad av de statliga företagen skulle utvecklas bättre i andra
              händer än regeringens. Det finns också en möjlighet eller snarare
              en risk för regering och riksdag att använda statliga företag
              för politiska syften. Det var fallet till exempel med försöket
              att bygga Stålverk 80 jag vet inte hur mycket mark som finns kvar
              i Luleå från detta försök och andra felsatsningar inom dåvarande
              Statsföretagskoncernen, eller den oansvariga utlåningskarusell
              mot slutet av 80-talet som ledde till att den sedermera helstatliga
              Nordbanken räddades till priset av många tiotals miljarder kronor.
            </seg>
            <seg xml:id="i-311f8ebdc9d092aa-0">
              Nu har väldigt många bra saker och mycket berömvärt gjorts i
              den bank som nu heter Nordea och inom andra företag med statligt
              ägande, och här har skapats mycket stora värden. Men i globaliseringens
              och den hårdnande internationella konkurrensens tidevarv anser
              jag att en rad av företagen skulle få mer kraft om de kunde utvecklas
              utan den hämsko på initiativ, skaparkraft och investeringar som
              ett statligt ägande ofta utgör.
            </seg>
            <seg xml:id="i-cfd70cb1621e8d0b-0">
              Det finns ett principiellt viktigt motiv till att staten på sikt
              bör dra sig ur en del marknader. Regering och riksdag författar
              ju genom lagar och förordningar spelreglerna på marknaden. Regeringens
              myndigheter ser till att reglerna följs. Men precis som i fotboll
              bör domaren sköta sitt och inte samtidigt dubblera som spelare
              på planen.
            </seg>
            <seg xml:id="i-97695533ef4f8a28-0">
              Att sälja när företagen går bra och skattebetalarna får bra betalt
              ser vi som en fördel. Vårt syfte är att pengarna oavkortat ska
              användas till att amortera på statsskulden och därmed minska våra
              barns och barnbarns skuldbörda.
            </seg>
            <seg xml:id="i-0c2d38252651b32f-0">
              Herr talman! Jag skulle vilja avsluta med att fråga min gode
              vän Thomas Östros: På vilket sätt vill Socialdemokraterna, förutom
              det överskottsmål för de offentliga finanserna som vi är överens
              om, minska den skuldbörda som vår generation annars lämnar efter
              sig, ofattbara 1 200 miljarder kronor drygt?
            </seg>
          </u>
          <note type="speaker" xml:id="i-905eeb25c849f81e-0">
            Anf. 3 THOMAS ÖSTROS (s):
          </note>
          <u who="thomas_ostros_b7069a" xml:id="i-b8b3b971a1a0f34c-1">
            <seg xml:id="i-3914322ea2050677-0">
              Herr talman! Min gode vän Mats Odell, jag ska naturligtvis direkt
              ta upp handsken. Det handlar ju om ekonomi, som är en väldigt
              viktig utgångspunkt. När man lyssnar på Mats Odell är det ju så
              uppenbart att de kloka, rationella, övervägda besluten inte finns
              där, utan det är Stålverk 80 som vägleder Mats Odell i hans tänkande.
              Det är klart att har man tänkandet rotat i 70-talets Sverige och
              ska fatta väldigt viktiga, långsiktiga beslut långt in på 2000-talet
              riskerar man att hamna alldeles snett.
            </seg>
            <seg xml:id="i-a0793a493be9097a-0">
              När det handlar om statsskulden gäller det att se till att ha
              offentliga finanser som levererar ett överskott som fortsätter
              att pressa ned statsskulden. Vi kommer 2010 att nå en statsskuld
              som omfattar 30 procent av bnp, en av de starkaste offentliga
              finanserna i västvärlden. Räknar vi in tillgångarna har vi nettotillgångar
              som är större än skulderna. Det här ska vi hålla hårt i. Vi kommer
              noggrant att bevaka att regeringen inte släpper kontrollen över
              de offentliga finanserna.
            </seg>
            <seg xml:id="i-7522385a24f63de0-0">
              Men det ni är beredda att göra är att sälja tillgångar som ger
              mycket goda utdelningar till staten för att betala av på statsskulden.
              Jag har visat i mitt exempel att det är Ebberöds banks principer
              som vägleder Mats Odell i det fallet.
            </seg>
            <seg xml:id="i-7f835da80e1c9187-0">
              Den statliga företagsgruppen är en tillgång för Sverige. Det
              är, precis som Mats Odell säger, 190 000 människor som arbetar
              i helägda eller delägda statliga företag. Värdet är minst 700
              miljarder kronor, sannolikt väldigt mycket mer än det. Sammantaget
              fick vi förra året utdelningar från de statliga bolagen på 26
              miljarder kronor. Det är ungefär lika mycket som barnbidraget
              kostar under ett år.
            </seg>
            <seg xml:id="i-7858b39e0293a68a-0">
              Här finns bolag som äger väldigt viktig infrastruktur, som Sveaskog,
              LKAB och Vattenfall. Här finns andra bolag som på många olika
              sätt bidrar till att Sverige blir bättre.
            </seg>
            <seg xml:id="i-7a93e88796390b32-0">
              SBAB är ett bolag som antagligen står först på listan för att
              säljas ut. Det är ett litet bolåneinstitut som vuxit tack vare
              att man effektivt konkurrerat med storbankerna och erbjudit goda
              villkor till bolånekunderna. Man har bidragit till att pressa
              räntemarginalerna genom att ständigt försöka komma med bättre
              erbjudanden. Man har tagit bort topplån, man har tagit bort extra
              tillägg på bostadsrättslån så att kundernas fromma sätts i första
              ledet. Konkurrensen på bolånemarknaden har ökat tack vare SBAB.
            </seg>
            <seg xml:id="i-7fd1deb19804a511-0">
              Vi bad riksdagens utredningstjänst räkna på vad detta kan ha
              inneburit för ett hushåll. För en familj som bor i Helsingfors,
              som har lånat till en bostadsrätt det är inte ovanligt att man
              har lånat 2 miljoner kronor för att kunna bo innebär den ökade
              konkurrensen minskade bolånekostnader på 14 000 kronor per år.
              Men är man rotad i 70-talets Stålverk 80 ser man inte att en försäljning
              riskerar att minska konkurrensen på bankmarknaden och öka kostnaderna
              för bolånekunderna. Till slut kommer det att innebära att hushållen
              får betala för att Mats Odell är ideologiskt övertygad.
            </seg>
            <seg xml:id="i-a06f7e1e5611a5c9-0">
              Nordea har gått igenom flera sammanslagningar med andra viktiga
              företag i Norden och därmed bildat norra Europas viktigaste bankkoncern,
              med huvudkontor i Helsingfors. Det har stor betydelse för sysselsättning
              och utveckling i vår huvudstad. Det är Nordbanken, finska Merita,
              danska Unibank och norska Christiania Bank og Kreditkasse. Under
              hela denna tid har staten varit en huvudägare som bidragit till
              långsiktig stabilitet och uthållighet så att den banken har kunnat
              utvecklas så starkt. Den är börsnoterad. Den sköts enligt börsens
              principer. Men det finns en trygghet i en långsiktighet. Vi vet
              att det i dag finns flera kortsiktiga intressenter än sådana som
              är beredda att ha ett långsiktigt perspektiv.
            </seg>
            <seg xml:id="i-07c5ccaa1d1bb5a5-0">
              Telia Sonera är ett företag som kommer ur de gamla monopolföretagen
              men som i dag är börsnoterat. Också där har svenska staten varit
              huvudägare med långsiktigt perspektiv i takt med att bolaget fusionerats
              med finska Sonera och sedan utvecklats till ett av norra Europas
              viktigaste telekomföretag, med huvudkontor i Sverige och forskning
              och utveckling här.
            </seg>
            <seg xml:id="i-0001714ef3c40c84-0">
              Carl Bennet, tidigare vice ordförande i Telia Sonera och en av
              Sveriges ledande industrimän, känd för sitt långsiktiga perspektiv
              på hur man bygger företagande men nesligen sparkad ur Telia Soneras
              styrelse där regeringen gått in med stora utrensningar, har varnat
              för vad som händer när ett företag som Telia Sonera blir ägarlöst.
              Att hitta stora, industriellt långsiktiga partners är inte lätt
              för ett sådant företag. Vi ser riskkapitalbolagen flockas. Redan
              nu har Christer Gardell, Cevian, köpt in sig på en liten post
              och fått vara med och rensa ut hela styrelsen i ett börsbolag,
              någonting vi aldrig skådat tidigare.
            </seg>
            <seg xml:id="i-248676601adcd8de-0">
              När Mats Odell får frågan hur det kommer sig att de här dramatiska
              utresningarna sker i styrelsen hänvisar han till en konsult. Mats
              Odell representerar ägandet i ett av Sveriges viktigaste företag.
              Vi har i dag förtjänat att få ett svar på frågan hur det kommer
              sig att detta dramatiska grepp har tagits. Har redan nu det kortsiktiga
              ägandet fått ett sådant spelrum? De ekonomiska skälen måste Mats
              Odell reda ut. Varför denna massiva utförsäljning, och hur ser
              ansvaret ut för bolagens utveckling?
            </seg>
            <seg xml:id="i-de0dc9ce7a74dfad-0">
              Regeringen har ett stort ansvar. Det räcker inte att vara ideologiskt
              övertygad. Det måste också levereras rationella och kloka argument
              för detta.
            </seg>
          </u>
          <note xml:id="i-90c959c23e9bdb47-0">
            I detta anförande instämde Karl Gustav Abramsson, Carina Adolfsson
            Elgestam, Ann-Christin Ahlberg, Phia Andersson, Ann Arleklo, Patrik
            Björck, Tomas Eneroth, Alf Eriksson, Berit Högman, Eva-Lena Jansson,
            Kurt Kvarnström, Jan-Olof Larsson, Fredrik Lundh, Jasenko Omanovic,
            Christina Oskarsson, Helene Petersson i Stockaryd, Raimo Pärssinen,
            Thomas Strand, Börje Vestlund, Lars Wegendal, Karin Åström, Maria
            Öberg och Krister Örnfjäder (alla s).
          </note>
          <note type="speaker" xml:id="i-b4958be2568af49b-0">
            Anf. 4 BERTIL KJELLBERG (m):
          </note>
          <u who="bertil_kjellberg_886913" xml:id="i-e69571e498225ad8-0">
            <seg xml:id="i-39e6db3805331f69-0">
              Herr talman! När man ska diskutera statliga företag finns det
              anledning att fundera över varför det ska finnas bolag som ägs
              av staten. För den marxistiskt skolade är svaret enkelt. Produktionen
              och överskottet från produktionen ska ägas av folket genom staten.
              Våra erfarenheter av fullständigt statsägda företag förskräcker.
              Det finns inga exempel på att den socialistiska ekonomin har lyckats
              särskilt väl.
            </seg>
            <seg xml:id="i-a0fadd65754f8e7c-0">
              Även på den andra politiska kanten har det funnits exempel på
              statliga företag. I det fascistiska Italien formades de första
              statliga företagen. I Francos Spanien var också en betydande mängd
              av de större företagen i statlig ägo. Även det systemet förskräcker.
            </seg>
            <seg xml:id="i-042aa22634342014-0">
              I Sverige var det på 60-talet populärt att hävda att vi skulle
              ha en blandekonomi. Staten skulle ha ett omfattande statligt ägande
              och kontroll över de privata företagen. Länge hävdades att ett
              statligt ägande var en garant för insyn över viktiga samhällssektorer.
              Det är inte så många år sedan som SSU ville förstatliga bankerna.
              Under förra mandatperioden lade Vänsterpartiet fram ett förslag
              på ett ekonomisk-politiskt program där det fanns krav på långtgående
              förstatligande. Nog lever frågan.
            </seg>
            <seg xml:id="i-36c14395004cec24-0">
              Herr talman! Som tidigare har nämnts är staten Sveriges största
              företagare räknat både i omsättning och i anställda. Det finns
              totalt ca 200 000 människor anställda i statliga företag. Det
              ska jämföras med att det finns ungefär 220 000 i den statliga
              förvaltningen. Totalt utgör de statligt ägda företagen ca 25 procent
              av vårt näringsliv.
            </seg>
            <seg xml:id="i-50c4dc7f583d103b-0">
              Vi moderater anser att statens uppgift är att ställa upp reglerna
              för företag och enskilda och finansiera viktiga välfärdsuppgifter
              såsom skola, vård och omsorg. Däremot bör stat och kommuner i
              allmänhet inte utföra sådana uppgifter som vi anser bättre kan
              utföras inom den privata sektorn. Det finns också problem med
              statligt ägande som gör att staten ska undvika att driva företag.
              Ett problem är de dubbla rollerna som uppkommer när staten är
              både domare, bestämmer reglerna och är en viktig aktör på marknaden.
              Ett annat problem är svårigheten att upprätthålla rättvisa konkurrensvillkor
              eftersom de statliga företagen i praktiken agerar med statens
              beskattningsrätt som eget kapital.
            </seg>
            <seg xml:id="i-26a69e053dc849f6-0">
              Bristande konkurrens har ett pris. Det glömmer vi lätt bort i
              Sverige. Priset betalas i sista ledet av oss konsumenter. Konkurrensen
              med de privata företagen sker inte alltid på lika villkor. Den
              kan tränga ut annan produktion, och företagen upplever konkurrensen
              som störande. De statliga aktörernas framtida agerande är också
              osäkert. Hur de ska agera kan förändras över en natt, på valdagen.
              Långsiktigheten finns inte alltid i de statliga företagen.
            </seg>
            <seg xml:id="i-8b20d0b3553ccf4d-0">
              Därför anser vi att staten ska undvika att äga och driva företag.
              Det är huvudregeln. Samtidigt får inte avvecklingen av statliga
              företag vara ett självändamål överordnat alla andra hänsynstaganden.
              Där finns det skäl för oss att vara självkritiska.
            </seg>
            <seg xml:id="i-719528d7c18f7fdf-0">
              Jag har stort förtroende för att regeringen kommer att gå igenom
              den statliga företagsportföljen och för varje företag fundera
              över om det finns skäl att behålla eller sälja det. De skäl som
              fanns när företaget bildades kanske inte längre finns. Därför
              ska det säljas ut.
            </seg>
            <seg xml:id="i-ec85c1e7776210f6-0">
              Vi som tror på marknadsekonomi är övertygade om att privata företag
              utvecklas bättre än statligt ägda företag. De kan agera friare
              på kapitalmarknaden och de behöver inte ta politiska hänsyn. Jag
              tycker att man lite för enkelt bortser från att utförsäljningen
              ger betydande värden till statskassan som kan användas för välfärdsändamål.
              Det säkrar välfärden för framtiden.
            </seg>
            <seg xml:id="i-033a0bdf5a3e6a86-0">
              Men omstruktureringen av de statliga företagen måste ske ansvarsfullt.
              Det är viktigt att vi värnar skattebetalarnas gemensamma tillgångar.
              Det ska ske i ett läge där marknaden är god och där vi kan få
              bästa möjliga betalt.
            </seg>
            <seg xml:id="i-abff97daaa654213-0">
              Thomas Östros huvudskäl mot försäljning av delar av de statliga
              bolagen tycks närmast vara pekuniära. Staten ska spekulera, tjäna
              pengar och maximera vinsten. Det är det viktiga. Men framtida
              vinster diskonteras i försäljningspriserna, och agerandet på marknaden
              är en allvarlig sak. Det vet vi som köpte aktier i Telia när Socialdemokraterna
              lät sälja ut aktierna. Vi har förlorat mycket pengar, och vi kommer
              att förlora pengar i framtiden.
            </seg>
            <seg xml:id="i-9cec98951f4fabab-0">
              Jag litar helt på att de argument som regeringen för fram är
              giltiga. Vi kommer att stå bakom den proposition som ska läggas
              fram.
            </seg>
          </u>
          <note type="speaker" xml:id="i-7399a9aa527312c6-0">
            Anf. 5 ROGER TIEFENSEE (c):
          </note>
          <u who="roger_tiefensee_509485" xml:id="i-5f9f891e598ed246-0">
            <seg xml:id="i-650290062a80d9ce-0">
              Herr talman! Syftet med dagens debatt är enligt dem som begärt
              debatten att belysa alla de frågor som rör utförsäljning av de
              statliga företagen. Det är ett lovvärt syfte, och jag välkomnar
              därför debatten. Men frågan är om syftet är riktigt ärligt menat.
              Av det jag har hört hittills från Thomas Östros och Socialdemokraterna
              i debatten känns det mer som om syftet är att skapa oro bland
              de anställda och allmänheten. Vem kan på fullt allvar tro att
              Helsingforss attraktionskraft som finanscentrum skulle hotas om
              en av de stora affärsbankerna inte längre skulle ha staten som
              en av sina ägare? Jag tar inte det på allvar.
            </seg>
            <seg xml:id="i-01766f5f1d179c6a-0">
              Herr talman! Jag tar min utgångspunkt i det som jag hoppas är
              det ärliga syftet. För att belysa de försäljningar regeringen
              planerar kan vi inte bara diskutera själva försäljningarna, utan
              vi måste backa tillbaka och diskutera de statliga ägandet. Vad
              är ägarrollen? Diskussionen måste bottna i själva ägandet.
            </seg>
            <seg xml:id="i-d28cabe82f8ab40a-0">
              Staten är en stor ägare. Svenska staten äger helt eller delvis
              55 aktiebolag. Under 2005 omsatte dessa bolag tillsammans 311
              miljarder kronor. De hade 188 000190 000 anställda. Två år tidigare
              hade de statliga bolagen ungefär 200 000 anställda. På två år
              hade antalet anställda minskat med 10 000. Denna personalminskning
              visar på att statliga bolag utsätts för precis samma kostnadspress
              och konkurrenstryck som alla andra bolag. Det är inte någon högre
              form av trygghet att vara anställd i ett statligt ägt företag.
              Det är inte heller någon mindre form av trygghet. Det är precis
              samma konkurrenstryck.
            </seg>
            <seg xml:id="i-404df0cb43af0a74-0">
              Herr talman! Det är därför viktigt att reflektera över statens
              ägarroll. Man kan konstatera att det finns skäl för staten att
              vara ägare om det är fråga om stora och viktiga naturtillgångar.
              Därför är det inte aktuellt att sälja ut LKAB och Vattenfall.
              Det försökte Socialdemokraterna påskina under hela valrörelsen
              det skulle finnas en dold agenda. Men så är det inte. Det finns
              ingen dold agenda.
            </seg>
            <seg xml:id="i-70b36866832f0f09-0">
              Vi kan också konstatera att staten som ägare är odynamisk, inte
              snabbfotad. Samtidigt är det fråga om marknader som ibland förflyttar
              sig fort. Att antalet anställda minskade med 10 000 på två år
              är bara ett exempel. Men om staten som ägare skulle behöva pengar
              till strukturaffärer måste man gå till riksdagen för att få ett
              bemyndigande, för att begära de pengarna. Det går inte snabbt.
              Det skapar en osäkerhet för jobb och utveckling i de här statliga
              företagen. Eftersom staten är så dominant i näringslivet skapar
              det en osäkerhet för jobb och utveckling inom stora delar av näringslivet.
            </seg>
            <seg xml:id="i-e20799c07758866d-0">
              Herr talman! De sex företag som nu finns i planen för försäljning
              är företag som verkar på helt kommersiella marknader. Det finns
              inget tydligt samhällsuppdrag att äga de företagen. Jag tycker
              då att det är helt rätt att man som ansvarsfull ägare reflekterar
              över sin ägarroll och går vidare med en plan att sälja de här
              företagen. Det handlar då om att ge ett bra pris, att få en god
              utdelning för aktieägarna, alltså i grund och botten skattebetalarna.
              Det handlar om att skapa goda utvecklingsmöjligheter för de här
              företagen.
            </seg>
            <seg xml:id="i-c1d5a3e9e77dbd69-0">
              Thomas Östros pratar om Ebberöds bank. Thomas Östros blev ju
              aldrig finansminister utan bara skatteminister, och han har uppenbarligen
              svårt att se båda sidorna han ser bara en sida.
            </seg>
            <seg xml:id="i-fa08eb069e631573-0">
              Det är självklart att den avkastning som de här företagen ger
              i dag de går otroligt bra också kommer att spegla priset. Det
              här kommer att vara en bra affär både för staten och för skattebetalarna.
              Det är rätt att sälja när företag går bra. Marknader förändras
              väldigt fort.
            </seg>
            <seg xml:id="i-9484583241dfc8af-0">
              Skulle det vara rätt att staten tycker att endast den nivå på
              ägande som vi har i dag är helt riktig, och att vi alltid ska
              fortsätta att ha den, och inte reflekterar över sin ägarroll?
              Nej, då skulle staten vara en oansvarig ägare.
            </seg>
            <seg xml:id="i-e70030a1a5d9af68-0">
              Om det fanns någon logik i Thomas Östros resonemang skulle han
              i så fall begära att dra tillbaka bemyndigandena om att kunna
              försälja Telia Sonera och Nordea. Det skulle vara ett logiskt
              resonemang. Jag har inte hört något sådant förslag, och jag kommer
              med noggrannhet att följa detta för att se om det kommer ett sådant
              förslag. Det skulle vara det enda logiska resonemanget, om man
              verkligen vore ute efter att diskutera syftet och inte bara att
              skrämmas.
            </seg>
          </u>
          <note type="speaker" xml:id="i-3dcadd5a641862b0-0">
            Anf. 6 KARIN PILSÄTER (fp):
          </note>
          <u who="karin_pilsater_e191db" xml:id="i-7738a2abde8a8899-0">
            <seg xml:id="i-f16b2fe0b259a88e-0">
              Herr talman! Som har framgått av den här debatten är staten en
              väldigt stor företagsägare. Som det presenteras på regeringens
              hemsida äger man företag från gruvindustri till opera, från fastigheter
              till spel. Staten är Sveriges största företagsägare. Nu diskuteras
              här varför vi ska sälja företag, men vi ska egentligen vända på
              frågan: Varför ska staten över huvud taget äga dessa företag,
              och varför ska statlig verksamhet, som ska vara statlig, drivas
              i bolagsform?
            </seg>
            <seg xml:id="i-21b0298dad184ed7-0">
              Bolagsformen är till för verksamhet som drivs i vinstsyfte i
              en affärsmässig miljö. Det är svårt, med de krav som statlig verksamhet
              ställer på öppenhet och insyn, att kombinera det med bolagsformen.
              I en väl fungerande marknadsekonomi som i Sverige den kunde vara
              ännu bättre fungerande har staten en nyckelroll som den som sätter
              spelreglerna, vilket redan har belysts här. Det är svårt att kombinera
              förtroende med att samtidigt vara en stor aktör ute på marknaden.
            </seg>
            <seg xml:id="i-f9c52928f8d3188d-0">
              Konkurrensen snedvrids naturligtvis dessutom när statlig verksamhet
              som bedrivs i monopolform ändå drivs affärsmässigt och man kan
              flytta pengar därifrån in i andra bolag som drivs i konkurrens.
              Medborgarnas pengar används för att subventionera annan verksamhet.
            </seg>
            <seg xml:id="i-6cb0b166b29b106f-0">
              Herr talman! Det florerar ett stort missförstånd om att staten
              skulle vara extra skicklig som företagare. Många andra organ har
              kritiserat bolagsstyrningen Förtroendekommissionen och Riksrevisionen,
              för att ta några exempel. Vi behandlar just nu den frågan i näringsutskottet
              och kommer tillbaka till kammaren ganska snart.
            </seg>
            <seg xml:id="i-1e0aaf10496e55f0-0">
              De statliga företag som verkar under marknadsmässiga villkor
              har också en sämre avkastning än vad näringslivet totalt ligger
              på under de senaste år som det finns statistik för.
            </seg>
            <seg xml:id="i-8e590e8b753c950d-0">
              Dessutom det är mycket viktigt kommer nästan hälften av den här
              avkastningen från två bolag, Vin &amp; Sprit och Vattenfall. Vi vet
              att konkurrenterna tror att man kan bjuda under Vattenfall på
              grund av dess dominerande ställning, medan kunderna, konsumenterna,
              tror att bolaget utnyttjar sin dominerande ställning till att
              ta för mycket betalt. Uppenbarligen är det så att Vattenfall har
              svårt att få ett förtroende ute på marknaden bland konsumenter
              och konkurrenter och att staten som ägare har svårt att agera
              med trovärdighet på denna marknad. Caesars hustru får inte ens
              misstänkas, brukar man säga statens hustru.
            </seg>
            <seg xml:id="i-26489bf828ae63c8-0">
              Den andra stora vinstmaskinen, Vin &amp; Sprit, är nu invecklad i
              en rättsprocess för att dess medarbetare är åtalade för att ha
              mutat medarbetarna på ett annat statligt företag. Vi har de senaste
              dagarna kunnat läsa att Vin &amp; Sprit får nej av hovrätten. Vin
              &amp; Sprit får inget stöd av Svea hovrätt för att sätta stopp för
              Systembolagets sanktioner. Statligt spritbråk är en annan rubrik.
              En tredje rubrik är: Spriten flödar från Vin &amp; Sprits fabrik i
              Århus. Vidare kan man läsa: För bolagsledningen är det Kina som
              ska blötläggas med vodka i framtiden: Kina är en enorm potential
              för oss.
            </seg>
            <seg xml:id="i-01f63c1b3a4bac68-0">
              Vad och vem styr de statliga bolagen? heter Riksrevisionens rapport,
              och den är mycket kritisk. En fråga som är synnerligen relevant
              att ställa sig är: Vad och vem styr Vin &amp; Sprit? Under den period
              när det här har hänt, alltså när medarbetare på statliga Vin &amp;
              Sprit har mutat medarbetare på ett annat statligt företag, måste
              man ställa sig frågan inte bara vad de här personerna tänkte på
              utan också vad deras chefer tänkte på, vad bolagsledningen tänkte
              på, vad styrelsen tänkte på och vad näringsministern tänkte på
              när man utövade sin ägarstyrning på ett sådant sätt att det här
              kunde hända.
            </seg>
            <seg xml:id="i-632fb58bdba040d5-0">
              Samhällsintresset, herr talman, av att dränka Kina i svensk vodka
              måste det också sättas ett stort frågetecken för.
            </seg>
            <seg xml:id="i-23a80603f95a7c56-0">
              En tredje vinstmaskin för staten är Svenska Spel, med över halva
              totala marknaden och en extremt dominerande ställning på många
              delmarknader. Vi vet alla hur vi dränks i marknadsföring: Bli
              onödigt rik. Plötsligt så bara händer det. Här dunkas reklambudskapet
              ut till oss: Bli onödigt rik, men inte på jobb, inte på att ta
              risker genom att driva företag och ge andra människor jobb, utan
              genom att ta risker på spel. Det är statens budskap.
            </seg>
            <seg xml:id="i-476a3de05e4a8e96-0">
              På hemsidan får man för säkerhets skull erbjudandet att om man
              inte vinner på något annat sätt kan man spela i mobilen.
            </seg>
            <seg xml:id="i-f9817e849b77dde4-0">
              Man kan också läsa på Svenska Spels hemsida att hela överskottet
              tillfaller idrotts- och folkrörelsernas barn- och ungdomsverksamhet
              samt statskassan. Tittar man efter och klickar vidare en ganska
              lång bit hittar man det där: Jo, hela överskottet tillfaller idrottsrörelsens
              barn- och ungdomsverksamhet och statskassan, fast i proportionen
              tre fjärdedelar till staten och en fjärdedel till barn och ungdomar.
              Det är inte riktigt det intrycket man får, framför allt inte i
              reklamen, där det bara dundras ut att ju mer du spelar, desto
              mer får idrotten. Att staten tar tre gånger det som idrotten får
              framgår inte riktigt.
            </seg>
            <seg xml:id="i-5d293201198ed733-0">
              Vari ligger samhällsintresset att övertala människor som är ointresserade
              att börja spela?
            </seg>
            <seg xml:id="i-908072c903a52d98-0">
              Herr talman! Jag tycker att det är viktigt att vi diskuterar
              det statliga ägandet ur många olika perspektiv. Men en sak som
              jag tycker borde få en större dimension i det här är just statens
              roll att vara ett föredöme, inte bara den som sätter spelreglerna
              och dömer enligt spelreglerna, utan också den som visar fair play.
              Det här är ytterligare en viktig dimension när vi diskuterar vad
              vi ska göra för att få bättre socialt ansvar, bättre jämställdhet
              och bättre genomskinlighet i det privata näringslivet.
            </seg>
            <seg xml:id="i-75ba0042eceed64a-0">
              Herr talman! Jag välkomnar den proposition som snart ska komma
              från regeringen om att börja processen med försäljning av de statliga
              företagen.
            </seg>
          </u>
          <note type="speaker" xml:id="i-2c147787eddec2a3-0">
            Anf. 7 LARS OHLY (v):
          </note>
          <u who="lars_ohly_6bb860" xml:id="i-267254c307c24d1a-0">
            <seg xml:id="i-967626152db9b79a-0">
              Herr talman! 1 procent av aktieägarna äger 70 procent av aktievärdet.
              Den här procenten av aktieägarna röstade sannolikt inte i någon
              större utsträckning på Vänsterpartiet. De röstade nog fram den
              regering som Mats Odell företräder. Det är deras regering.
            </seg>
            <seg xml:id="i-4fff9c9372b20e93-0">
              De vet att det ägande de har ger makt och ger möjligheter till
              stora inkomster och förmögenheter. De har röstat fram en regering
              som kan ge dem ännu mer makt, ännu större inkomster, ännu större
              förmögenheter.
            </seg>
            <seg xml:id="i-9c8c8b3da3980827-0">
              Det är en makt som också inskränker demokratin. Det handlar inte
              om demokratiskt valda makthavare, utan det handlar om dem som
              genom sitt ägande kan utöva utpressning på politiska beslut, som
              kan använda sitt ägande till att påverka människors vardag och
              livsvillkor på ett mycket genomgripande sätt. Den utvecklingen
              vill Mats Odell förstärka.
            </seg>
            <seg xml:id="i-1a4d666573decc7b-0">
              De företag som nu diskuteras för utförsäljning är vinstmaskiner.
              Man kan lugnt säga att det regeringen gör är att privatisera vinsterna
              och socialisera förlusterna. Staten ska vara en städgumma som
              tar hand om det som går dåligt medan de rikaste ska håva hem vinsterna
              från de vinstdrivande företagen. Det är en usel affär för skattebetalarna.
            </seg>
            <seg xml:id="i-f721a74c571a5587-0">
              Dagens Nyheter har gjort en genomgång. Om man räknar lågt på
              utdelningarna från dessa företag handlar det kanske om 15 miljarder.
              Säljer man dem och betalar av på statsskulden kommer det, högt
              räknat, att innebära minskade räntekostnader på 5 ½ miljard. Det
              är ett glapp på nästan 10 miljarder kronor. Det är en usel affär.
              Det är verkligen regeringen i sin prydno. I stället för att ta
              sitt ansvar som ägare och investera för framtiden och göra oss
              rikare i framtiden vill man göra den lilla procent som äger huvuddelen
              av aktierna på börsen ännu rikare och mäktigare.
            </seg>
            <seg xml:id="i-8a7349fd3d431868-0">
              Det finns en myt att vi i Sverige har en stor skuldbörda som
              tynger oss oerhört. Men vi ligger bland de länder i Europa som
              har lägst statsskuld! Vi har en nettoförmögenhet. Vi är rika i
              Sverige, bland annat tack vare vårt gemensamma ägande. Vi blir
              fattigare när du, Mats Odell, säljer ut det till dem som redan
              har mycket. Vinnarna är riskkapitalister, presumtiva köpare och
              naturligtvis mäklare som kommer att tjäna enorma belopp på att
              förmedla försäljningen. Förlorarna är vi andra. Det är skattebetalarna,
              det är majoriteten av svenska folket.
            </seg>
            <seg xml:id="i-e9f047013a664053-0">
              För någon vecka sedan stod det i Dagens Nyheter om rekordutdelningar
              i statliga bolag. Några dagar senare stod det att staten missar
              utdelningsfesten med anledning av de utförsäljningar som sker
              rekordutdelningar som i framtiden kommer att tillfalla någon annan.
            </seg>
            <seg xml:id="i-7a4260516d9e2f8c-0">
              Konkurrensen minskar med utförsäljningen. Eftersom ägandet ger
              makt kommer naturligtvis nya ägare att använda sig av det. Vi
              skulle ha velat använda detta ägande på ett demokratiskt sätt
              för att uppnå regionalpolitiska mål, miljöpolitiska mål och för
              att öka rättvisan och minska klyftor i samhället.
            </seg>
            <seg xml:id="i-099bd84ff7edbd94-0">
              Mats Odell säger häpnadsväckande nog att det finns en risk att
              staten använder ägandet i politiska syften. Det är just det som
              är meningen, Mats Odell! Vi ska äga för att uppnå politiska syften,
              för att minska klyftor mellan landsdelar och mellan människor
              och för att minska skillnader mellan klasser och mellan kön. Det
              är politiska mål som vi ska uppnå, bland annat genom det ägande
              som vi har.
            </seg>
            <seg xml:id="i-25e0e545697e69db-0">
              Risken är att man i stället överlämnar den makten till dem som
              inte har några som helst regionalpolitiska, miljöpolitiska eller
              jämställdhetspolitiska mål och som över huvud taget inte tar hänsyn
              till rättvisan i samhället.
            </seg>
            <seg xml:id="i-15102873d5be19e5-0">
              Det är tydligt att ägandet ska ge mycket stora befogenheter i
              Mats Odells värld. Men det gäller bara det privata ägandet. Där
              är rättigheterna närmast absoluta. De ska inte få inskränkas av
              fackliga rättigheter eller någonting annat. Det statliga ägandet
              ska däremot aldrig kunna utövas över huvud taget. Det är en enastående
              nyliberal enkelspårighet i Mats Odells tänkande.
            </seg>
            <seg xml:id="i-8672f98325914173-0">
              En bra och ansvarsfull ägare hade i stället använt de goda tiderna
              till att investera i framtiden. Staten har ett brett och välskött
              ägande. Vinsterna därifrån kan tillsammans med goda ägardirektiv
              användas för en livsnödvändig miljöomställning, för att stärka
              villkoren för ny forskning och teknik och för att bredda tillgången
              till infrastruktur i samhället. I stället ska allting säljas ut
              till dem som redan har mest och till ägare som drivs av en mer
              kortsiktig logik och mer kortsiktiga intressen. Det är usel ekonomisk
              politik.
            </seg>
            <seg xml:id="i-5a5fc59bcb1c59be-0">
              Det är intressant att Mats Odell sällan eller nästan aldrig diskuterar
              vilka det är som ska köpa. Vilka är det som ska göra dessa vinster
              i framtiden? Tar vi SBAB som exempel vet vi att det finns åtminstone
              två intressenter; Danske Bank och Nordea har uttryckt intresse.
            </seg>
            <seg xml:id="i-507be47460ce09e9-0">
              På vilket sätt skulle konkurrensen på utlåningsmarknaden öka
              om Danske Bank eller Nordea tog över SBAB som har gett samtliga
              låntagare i Sverige lägre räntor, Mats Odell? Du är en utförsäljnings-
              och privatiseringsminister. Den rikaste procenten av aktieägarna
              kan vara nöjda när de ser ditt agerande.
            </seg>
          </u>
          <note xml:id="i-5280626a68fc19e4-0">
            I detta anförande instämde Siv Holma, Lena Olsson och Kent Persson
            (alla v).
          </note>
          <note type="speaker" xml:id="i-8fa0a17d72bcf0f0-0">
            Anf. 8 PER BOLUND (mp):
          </note>
          <u who="per_bolund_0a9708" xml:id="i-63f71a8f6ebb6ecd-0">
            <seg xml:id="i-efa3f3d84db5b43c-0">
              Herr talman! För Miljöpartiet är statligt ägande av bolag inget
              självändamål utan ett medel för att uppnå angelägna samhällsmål.
              I de fall där bolagen inte kan eller bör användas för att styra
              samhället i en viss riktning anser vi att de bör säljas. Att använda
              de statliga bolagen enbart som ett sätt att förvalta statens kapital
              anser vi vara tveksamt eftersom det kan medföra negativa effekter
              på konkurrensen på marknaden.
            </seg>
            <seg xml:id="i-fd6ec1ac3d9cd1cc-0">
              Vi anser också att när staten äger bolag ska dessa styras så
              att de kraftfullt bidrar i omställningen till miljömässig hållbarhet
              och så att de är föregångare i arbetet för mänskliga rättigheter.
            </seg>
            <seg xml:id="i-605b87dd262b77fe-0">
              Den svenska staten är Sveriges största ägare av företag. Regeringskansliet
              förvaltar 55 företag, 41 ägs helt av staten och 14 ägs tillsammans
              med andra. De statliga bolagens sammanlagda omsättning uppgick
              år 2005 till drygt 300 miljarder, och antalet anställda var omkring
              200 000. Dessa fakta kan vara värda att upprepa. De visar hur
              oerhört stor del av den svenska ekonomin som det statliga ägandet
              utgör. Det visar också att bolagen opererar på många olika marknader
              och även i andra länder.
            </seg>
            <seg xml:id="i-b950f89d6ed01fdd-0">
              När man ser på de bolag som ägs av svenska staten är det dock
              ganska uppenbart att ägandet inte i första hand speglar dagens
              förhållanden och de samhällsproblem som måste lösas i dag. I stället
              är det så att många av bolagen finns kvar i statens ägo som ett
              resultat av beslut som fattades för många decennier sedan och
              som speglade den tidens behov. Ett exempel på detta är Nordea,
              som är en rest av det nedlagda Nordbanken, och Telia, som är återstoden
              av ett televerksmonopol som inte längre existerar. På båda dessa
              marknader, bankmarknaden och telemarknaden, finns det många aktiva
              företag och en god konkurrens. Vi anser därför att det i högsta
              grad finns fog för att se över och modernisera statens ägande.
            </seg>
            <seg xml:id="i-429db4b0e20c7c95-0">
              Det är också uppenbart att det statliga ägandet är långt ifrån
              problemfritt. Till exempel har Riksrevisionen i flera granskningar
              påpekat att de statliga bolagen drivs på ett sätt där styrningen
              ofta är mycket otydlig. Det är därför oklart vilka krav som bolagen
              ska uppfylla genom sin verksamhet. De statliga bolagens årsredovisningar
              är spretiga och saknar i många fall redogörelser för hur bolagen
              har uppfyllt sina samhällsuppdrag.
            </seg>
            <seg xml:id="i-34ba40f45d9809dc-0">
              Amnesty Business Group har starkt kritiserat statliga bolag för
              att de antingen helt och hållet saknar en global etikpolicy eller
              för att den policy de har inte följs upp. Detta gör att representanter
              för statliga företag riskerar att bryta mot mänskliga rättigheter
              i andra länder runt om i världen.
            </seg>
            <seg xml:id="i-c733794b937c10a7-0">
              Det har också framförts svidande kritik mot hur statliga bolag
              agerar i miljöfrågor. Till exempel Vattenfall motverkar riksdagens
              klimatmål genom att investera i tysk kolkraft och Sveaskog riskerar
              att med sina skogsbruksmetoder försvåra målet om ökad biologisk
              mångfald i skogen.
            </seg>
            <seg xml:id="i-b7439d1b67bfc530-0">
              Det finns alltså mycket kvar att önska när det gäller statligt
              företagande.
            </seg>
            <seg xml:id="i-5c462329cff27aec-0">
              Miljöpartiet har inte som ideologisk utgångspunkt att staten
              ska äga och driva företag. Vi anser tvärtom att det finna flera
              viktiga skäl att ha en restriktiv hållning när det gäller statligt
              ägande av företag.
            </seg>
            <seg xml:id="i-3b43a9a34f67615c-0">
              Först och främst uppstår det mycket lätt intressekonflikter när
              staten både ska reglera en marknad och samtidigt driva företag
              på samma marknad. Staten ska kontrollera att marknaden fungerar
              och att företag som verkar på marknaden inte gör det på ett osunt
              sätt. Det kan därför uppstå en dubbelroll när staten som ägare
              har ett intresse och staten som reglerare ett helt annat.
            </seg>
            <seg xml:id="i-8faa31b12a8cd58b-0">
              Staten har också helt andra möjligheter till finansiering av
              sin verksamhet än vad privata aktörer har. Detta gör att det mycket
              lätt uppstår en osund konkurrenssituation. Genom att staten i
              princip har obegränsad kredit blir de finansiella förutsättningarna
              olika för statliga och privata bolag. Konkurrensen snedvrids och
              privata företag på marknaden riskerar att trängas undan.
            </seg>
            <seg xml:id="i-9d0cd952dd715f91-0">
              Men vi i Miljöpartiet anser också att det finns många tillfällen
              då staten ska äga bolag. Det handlar framför allt om verksamheter
              där det förekommer naturliga monopol, det vill säga marknader
              där konkurrens inte är möjlig. Det kan till exempel handla om
              marknader för olika typer av infrastrukturnät såsom vägar och
              telefonnät. I dessa fall kan det vara bättre att staten äger en
              monopolverksamhet. Staten kan därmed vara med och sätta pris och
              bestämma utbud i stället för att vi går över till ett privat monopol.
            </seg>
            <seg xml:id="i-eb7758558dc0c52d-0">
              Även på marknader där det finns konkurrens kan det ibland vara
              befogat för staten att äga bolag. Staten kan till exempel äga
              bolag som ett sätt att reglera en marknad för att få den att fungera.
              Det kan handla om att alla medborgare ska få tillgång till grundläggande
              tjänster som kollektivtrafik, postgång, betaltjänster och så vidare,
              även om de inte har köpkraft nog att få detta på en privat marknad.
            </seg>
            <seg xml:id="i-6b6507242d63e50b-0">
              Det kan också vara så att privata aktörer inte är beredda att
              satsa de resurser som krävs för att marknaden ska utvecklas i
              en önskad riktning. Det kan till exempel handla om investeringar
              i ny teknik för förnybar energi där staten genom bolagsägande
              kan och bör verka för en omställning av energisystemet.
            </seg>
            <seg xml:id="i-bfe4f46de6e6a3c4-0">
              Herr talman! En aspekt som jag tycker saknas i debatten är det
              sätt som staten ska driva sina företag på. Det verkar finnas en
              ganska bred enighet om att staten ska äga många bolag, men vi
              har inte pratat så mycket om hur bolagsstyrningen ska se ut.
            </seg>
            <seg xml:id="i-7219ececbf979733-0">
              Vi anser att statligt ägande av företag förutsätter en aktiv
              ägarroll för att det ska vara legitimt att äga företag. När staten
              äger företag måste de vara ledande i omställningen till ett hållbart
              samhälle och i att respektera mänskliga rättigheter. Det statliga
              ägandet och förvaltningen måste vara transparent, och målen för
              verksamheten ska vara tydliga och utvärderingsbara.
            </seg>
            <seg xml:id="i-c16a1089e08a05e9-0">
              Miljöpartiet har i sitt budgetförslag med utförsäljning av statliga
              bolag på 50 miljarder kronor per år, precis som alliansen har.
              Det är dock viktigt att betona i det här fallet att vi inte kommer
              att medverka till att utifrån ideologiska motiv sälja bolag till
              underpris. Försäljningen av statliga bolag måste ske till absolut
              högsta möjliga pris för att skattebetalarnas resurser ska förvaltas
              på bästa sätt.
            </seg>
          </u>
          <note type="speaker" xml:id="i-247d25990bc913b9-0">
            Anf. 9 Statsrådet MATS ODELL (kd):
          </note>
          <u who="mats_odell_751011" xml:id="i-279839da27ea272d-1">
            <seg xml:id="i-1f946a3d849da51c-0">
              Herr talman! Jag kan börja med att instämma i Per Bolunds anförande
              i långa stycken. Jag tycker att han på ett utmärkt pedagogiskt
              sätt tydliggjorde just de problem som finns med dubbelrollen där
              domaren plötsligt går in och spelar på planen. Tack för detta!
            </seg>
            <seg xml:id="i-eb61a8fbdd6735fc-0">
              Lars Ohly hade lite större bekymmer, tycker jag. Nu var det så,
              Lars Ohly, att det var något mer än 1 procent som röstade på den
              här regeringen. Det är faktiskt den första majoritetsregeringen
              på ett par decennier. Lars Ohlys matematiska färdigheter skulle
              knappast falla utbildningsministern i smaken. Han talar om 1 procent
              som största ägare. Sanningen är att det är staten, Lars Ohly,
              som är den största ägaren. 85 procent av ägandet på Helsingforssbörsen
              utgörs av institutioner. Det vi behöver göra, Lars Ohly, är att
              öka det privata direktägandet så det är fler medborgare av kött
              och blod som känner ansvar för de företag som finns på börsen
              och som är ryggraden i vår välfärdsförsörjning.
            </seg>
            <seg xml:id="i-76fbbbe8147f9cf9-0">
              Jag tror att Thomas Östros har ett problem att få ihop någon
              sorts koalition i de här frågorna. Där har vi en samsyn i alliansen
              och tydligen också glädjande nog med Miljöpartiet.
            </seg>
            <seg xml:id="i-33f9a7f64e5d321b-0">
              Thomas Östros tar upp styrelsen i Telia Sonera. Det jag har sagt
              är att det var en enig valberedning. Alla de stora ägarna stod
              bakom det här förslaget. En valberedning anlitar konsulter för
              att utvärdera en styrelses arbete. Man hade till och med två olika
              oberoende konsulter som gjorde detta, och det låg bakom valberedningens
              arbete. Thomas Östros har i tidningsintervjuer sagt att han har
              varit medveten om problemen i Telia Soneras styrelse men inte
              varit beredd att göra någonting åt det som näringsminister. Nu
              har vi sett till att det har kommit en styrelse som också klarar
              av de nya utmaningar som framtidens telekommarknad innebär, med
              musik i mobilerna, helt nya utmaningar än de gamla mer tekniskt
              inriktade.
            </seg>
            <seg xml:id="i-f928dbea40238d03-0">
              Jag vet inte om Thomas Östros har besökt SBAB nyligen och träffat
              dess ledning. Jag gjorde det i går. Det är ett fantastiskt företag
              som precis som Thomas Östros säger har varit kreativt en nischbank
              som har sänkt kostnaderna för oss som bosparare, javisst. Det
              finns en framtidstro. Man har idéer, man vill arbeta vidare, men
              man vill också hitta nya samarbetsformer tillsammans med nya ägare.
              Hela ledningsgruppen står som en man bakom att det blir nya ägare,
              Thomas Östros. Det är en ny situation, också på bolånemarknaden,
              där man inte längre är marknadsledande. Man är, som någon skriver
              i dag, enbent såtillvida att man bara har en affär medan andra
              banker har flera. Jag tror att det är viktigt för detta fina företag
              att få chansen att utvecklas. Vi ska tillsammans med ledningen
              för SBAB diskutera bästa förutsättningar för detta företag i framtiden.
            </seg>
            <seg xml:id="i-7ca8e596fa7db512-0">
              Jag håller med om att avkastningen på eget kapital i företag
              med statligt ägande sedan millennieskiftet har legat betydligt
              över räntan på statsskulden. Det är självklart. Så ska det ju
              vara, att en riskplacering ger en högre avkastning än statslåneräntan.
              Självklart är det så.
            </seg>
            <seg xml:id="i-ec8260107c35ddcb-0">
              Men vilka slutsatser kan man dra av det? Det skulle då vara Lars
              Ohly är inne på detta att staten ska låna ännu mer än de 1 200
              miljarderna som vi redan har och köpa lönsamma företag. Kanske
              vi skulle köpa Nissan Diesel, eller kanske rentav hela Volvo,
              eller varför inte Ikea, detta lönsamma företag, och få avkastning
              på det sättet? Skulle jag eller Thomas Östros vara bättre än entreprenören
              Ingvar Kamprad att driva detta företag? Lars Ohly tror säkert
              det. Men jag tror inte det. Jag tror inte att svenska folket tror
              det. Det är väldigt viktigt att vi ger de statliga företagen bästa
              möjliga förutsättningar att utvecklas också med nya ägare, men
              det ska ske på ett planerat och noggrant sätt.
            </seg>
          </u>
          <note type="speaker" xml:id="i-5b820dcf7db5207e-0">
            Anf. 10 THOMAS ÖSTROS (s):
          </note>
          <u who="thomas_ostros_b7069a" xml:id="i-b8b3b971a1a0f34c-2">
            <seg xml:id="i-cc5683bb39ac7158-0">
              Herr talman! Den ideologiska trosvissheten lyser verkligen igenom
              när Mats Odell jagar upp sig här på slutet. Antingen säljer man
              ut allting staten äger eller så måste staten också köpa Ikea och
              Nissan Diesel. Det är detta som bekymrar mig så mycket, och det
              är det som kommer att leda regeringen till att göra mycket dåliga
              affärer för medborgarnas räkning. Det är lika dålig argumentation
              att säga att staten ska äga allt som att säga att staten ingenting
              ska äga för att man någon gång på 70-talet lärde sig att så här
              ska jag tycka. Låt klokskap och överväganden leda regeringen i
              stället för den ideologiska trosvissheten som är mycket farlig
              när man ger sig ut på försäljarstråt.
            </seg>
            <seg xml:id="i-cabbe77c6fc54836-0">
              Jag tycker att den här diskussionen väldigt tydligt visar vilken
              tankeoreda som ligger bakom. Man har bestämt sig i regeringen.
              Man ska sälja för minst 150 miljarder. Det är steg 1. Sedan har
              man satt sig ned och funderat på varför, hur och till vem. Vi
              får rader av olika besked och har fått så ända sedan i höstas.
            </seg>
            <seg xml:id="i-d96e2caa000c4d80-0">
              Vi tar det ekonomiska först: Vi har visat väldigt tydligt att
              här handlar det om tillgångar som svenska folket har som avkastar
              mycket stora resurser. Det är en dålig affär för staten att sälja
              ut. Det kommer att leda till statsfinansiella försvagningar. När
              Odell pressas på det området går han så långt som att säga: Jo,
              men de här statliga bolagen kommer att gå mycket sämre i framtiden.
              Vilken strategi för en som ska sälja bolag! Man säger till marknaden:
              Köp de här! De kommer att gå riktigt dåligt i framtiden.
            </seg>
            <seg xml:id="i-ce098c922e1c426e-0">
              Vem ska köpa? Odell var väldigt tydlig när han blev utsedd till
              utförsäljningsminister. Högsta pris ska gälla, ingenting annat.
              Men när debatten kom i gång om vad som händer med Telia Sonera,
              med huvudkontor, forskning och utveckling när svenska staten är
              huvudägaren och det är riskkapitalbolagen som kommer att vara
              de stora intressenterna det är de som är beredda att betala mest
              då gick statsminister Fredrik Reinfeldt in och sade att huvudkontoren
              och forskning och utveckling ska vara kvar i Sverige.
            </seg>
            <seg xml:id="i-d2f9053b7821f5ba-0">
              Vad är det nu som vägleder regeringen? Är man beredd att sälja
              till ett lägre pris till någon som ger vissa garantier? Vad har
              man för mandat att skänka bort en del av medborgarnas förmögenhet
              till den köparen i så fall? Red ut denna tankeoreda!
            </seg>
            <seg xml:id="i-434177667e818ca9-0">
              Vad ska säljas? Också här ser vi under denna debatt nya överraskande
              besked. I valrörelsen sades det att LKAB, Vattenfall och Sveaskog
              inte skulle säljas ut, efter att vi hade jagat er på den punkten.
              För de var ju alltid på försäljningslistan tidigare. Men nu säger
              Roger Tiefensee att Sveaskog kan säljas ut. Han säger att det
              bara är LKAB och Vattenfall som är skyddade. Så nu är Sveaskog
              uppe på försäljningslistan, en mycket viktig skogsägare i Sverige.
            </seg>
            <seg xml:id="i-03a4c18187fd39c7-0">
              Karin Pilsäters resonemang leder helt och hållet till att Vattenfall
              måste säljas ut. Det går inte att upprätthålla förtroendet på
              en konkurrensutsatt marknad för Vattenfall, säger Karin Pilsäter.
              Vattenfall som är ett av våra viktigaste verktyg i energipolitiken!
              Den förra socialdemokratiska regeringen kom i dialog med Vattenfalls
              styrelse fram till investeringar på 40 miljarder kronor i förnybar
              energi. Plötsligt dyker det upp på försäljningslistan.
            </seg>
            <seg xml:id="i-079a6ecddd819407-0">
              Och så SBAB. Det är klart, Mats Odell, att i ett helägt statligt
              bolag gillar företagsledningen läget. De har ju en ägare som säger
              att de ska säljas ut. Men vad händer för hushållen, för kunderna?
            </seg>
            <seg xml:id="i-1c6cdd64c98169e5-0">
              När man säljer till högsta pris är risken uppenbar att vi till
              syvende och sist får en sämre konkurrens på bankmarknaden. Det
              leder till högre kostnader för hushållen. Bostadsrättsinnehavare
              med lån på 2 miljoner kronor har tjänat 14 000 kronor på ett år.
              Och du som bankminister, Mats Odell, bortser från riskerna med
              en försämrad bankkonkurrens när man är på försäljningsstråt.
            </seg>
            <seg xml:id="i-5c275cd1ab531a6a-0">
              Jag har inte blivit lugnad av de besked som regeringen hittills
              gett i debatten.
            </seg>
          </u>
          <note xml:id="i-77162c068c294e56-0">
            I detta anförande instämde Karl Gustav Abramsson, Ann-Christin
            Ahlberg, Phia Andersson, Patrik Björck, Berit Högman, Eva-Lena
            Jansson, Lars Mejern Larsson, Pia Nilsson, Börje Vestlund och
            Karin Åström (alla s).
          </note>
          <note type="speaker" xml:id="i-cd361fb27f333063-0">
            Anf. 11 BERTIL KJELLBERG (m):
          </note>
          <u who="bertil_kjellberg_886913" xml:id="i-e69571e498225ad8-1">
            <seg xml:id="i-806b662d817bd6fb-0">
              Herr talman! Det är roligt att lyssna på Lars Ohly. Han är i
              alla fall tydlig. Men skulle man använda de statliga företagen
              på det sätt han vill då skulle man nog rätt snart få ställa in
              den här utdelningsfesten. Företagen har ju då en massa andra hänsyn
              att ta, och då blir det ingen vinst.
            </seg>
            <seg xml:id="i-b47e59d0de08f9b7-0">
              De som motsätter sig utförsäljning bortser, tycker jag, från
              de risker som ett aktieägande medför. Vi har i dag en högkonjunktur
              med mycket goda utdelningar. Men i en lågkonjunktur kan det raskt
              förändras; det har vi tidigare smärtsamt fått erfara. Det är att
              tvinga ägarna, i det här fallet staten, att skjuta till betydande
              belopp för att rekonstruera företag. Historien när det gäller
              statliga företag förskräcker det är inte fel att läsa historia.
            </seg>
            <seg xml:id="i-8d86b13cbb77b007-0">
              Sådana här behov inträffar nästan alltid i en lågkonjunktur när
              samhället i övrigt, det offentliga, måste dra åt svångremmen.
              Samtidigt kommer kraven på att vi ska rädda jobb.
            </seg>
            <seg xml:id="i-8f6718d14b7f98b2-0">
              Då kan man fråga sig: Tycker Socialdemokraterna och Vänstern
              att det statliga ägandet i dag är optimalt? Har vi hamnat precis
              på den punkten att vi inte ska omstrukturera och inte göra någonting,
              utan vi ska sitta still i båten?
            </seg>
            <seg xml:id="i-b07a400118d5570f-0">
              Kanske ska vi utöka ägandet. Jag skulle tro att Lars Ohly tycker
              det. Det kan det vara intressant att få veta. Precis som Mats
              Odell sade kan vi kanske få ett statligt Ikea.
            </seg>
            <seg xml:id="i-0020810542963f04-0">
              Det har också förts fram argument om att staten garanterar sysselsättningen.
              Men exemplen på neddragningar är många inom den statliga sektorn.
              Senast gällde det Vin &amp; Sprits fabrik i Sundsvall där över 80
              anställda fick gå. Det visar att alla företag, oavsett om de ägs
              av staten eller om de ägs av det privata, kräver omstruktureringar.
            </seg>
          </u>
          <note type="speaker" xml:id="i-28f83834e025a13d-0">
            Anf. 12 ROGER TIEFENSEE (c):
          </note>
          <u who="roger_tiefensee_509485" xml:id="i-5f9f891e598ed246-1">
            <seg xml:id="i-e2232a26bc44a8c2-0">
              Herr talman! Det är intressant att höra oppositionen i den här
              debatten. Det är helt olika bilder man får. Framför allt vill
              jag skicka en eloge till Per Bolund som jag tycker har en skönt
              ifrågasättande attityd till det statliga ägandet. Att det är tveksamt
              att använda statens företag bara som ett sätt att förvalta statliga
              resurser är en syn som jag helt och hållet delar.
            </seg>
            <seg xml:id="i-1704f911c478cab1-0">
              När det gäller Thomas Östros och Socialdemokraterna verkar det
              koka ned till att det är just förvaltning av statens resurser
              som är syftet med det statliga ägandet. Hela tiden kommer Östros
              tillbaka till sådana resonemang, så det kokar ned till att det
              är det som är syftet.
            </seg>
            <seg xml:id="i-5b3976152b304d9f-0">
              Hos Lars Ohly däremot verkar ett bakomliggande syfte vara att
              man gärna vill se ett större ägande. Men framför allt vill man
              använda allt statligt ägande till att uppnå politiska mål inte
              bara där man kommer fram till att det finns ett tydligt samhälleligt
              uppdrag till exempel när det gäller Svenska Spel utan uppenbarligen
              i bredare lager av det statliga ägandet.
            </seg>
            <seg xml:id="i-9508c8e3d940021e-0">
              Just för att få lite klarhet i de här diskussionerna om var det
              är rimligt och rätt att staten är kvar som ägare tycker jag att
              det är helt rätt att vi gör den här genomgången av det statliga
              ägandet. Just nu finns det sex företag på försäljningslistan som
              inte har något tydligt samhälleligt uppdrag.
            </seg>
            <seg xml:id="i-7518fd46b0bbf1e5-0">
              När det gäller mitt inledningsanförande läste Thomas Östros in
              att Sveaskog nu finns på försäljningslistan. Det är ingen hemlighet
              att Centerpartiet tycker att Sveaskog mycket väl skulle kunna
              säljas ut i mindre brukningsenheter. Såvitt jag förstår har Socialdemokraterna
              kanske problem med att se flera småföretag verkande som skogsägare.
              Det är ändå vår ingång. Där vi väljer att vara kvar som ägare
              ska vi vara ett föredöme. Också där håller jag helt och hållet
              med Per Bolund.
            </seg>
          </u>
          <note type="speaker" xml:id="i-54ba7a8fe54a059d-0">
            Anf. 13 KARIN PILSÄTER (fp):
          </note>
          <u who="karin_pilsater_e191db" xml:id="i-7738a2abde8a8899-1">
            <seg xml:id="i-1ded315d4974ec79-0">
              Herr talman! När man lyssnar på Lars Ohly får man ett intryck
              av att det inte är samma Lars Ohly som år ut och år in suttit
              här och röstat för ett bemyndigande om att sälja för 15 miljarder
              kronor och om att sälja vissa statliga bolag. Jag tror ändå beträffande
              denna min iakttagelse att det är samma Lars Ohly som gjort det
              och som stått här i talarstolen. Möjligen får han lite svårt där
              med trovärdigheten, enligt mitt sätt att se på detta.
            </seg>
            <seg xml:id="i-678ba066222f8d9a-0">
              Herr talman! Om det nu vore så att politikerna verkligen var
              de som var bäst och de som hade den största trovärdigheten ute
              på marknaden måste det ändå efter valet ha varit så att Thomas
              Östros personligen blivit fullkomligt överöst med vd-postserbjudanden
              och erbjudanden om styrelseplatser i olika stora koncerner. Det
              skulle vara jättespännande att höra vilka överväganden det är
              som gjort att denna fantastiska kompetens när det gäller att driva
              företag ändå inte ska omsättas i heltid med detta.
            </seg>
            <seg xml:id="i-9adad2a3bd3de7a0-0">
              Du måste ju ha fått många erbjudanden. Eller också har du kanske
              inte fått det, för kanske är det så att staten inte i alla lägen
              är den allra bästa ägaren. Och kanske är det så att vi politiker
              drivs till politiken och till samhällsengagemanget och kanske
              väljs utifrån en kompetens att utöva det samhällsengagemang som
              grundar sig på andra meriter än detta med att vara bäst på att
              driva företag, kanske på att vi är bäst på och drivs mest av att
              hävda ett allmänintresse att medborgarnas intresse inte bara är
              att via staten som ägare tjäna så mycket pengar som möjligt på
              att andra medborgare ska använda sina pengar till att spela och
              köpa vodka.
            </seg>
            <seg xml:id="i-8145b3169d44e8ba-0">
              Kanske är det bättre att staten i huvudsak ser till att försöka
              skaffa sig ett förtroende och en stark ställning när det gäller
              att kunna reglera marknaden och övervaka reglerna och att sedan
              se till att man kan upprätthålla spelreglerna genom att det är
              andra som driver företagen.
            </seg>
            <seg xml:id="i-c7fafc225e2644f8-0">
              Några företag är redan helt klara. Andra ska kanske aldrig säljas.
              Däremellan ligger en lång process. Låt oss utöva den processen
              genom att utgå från att staten som företagare inte ska vara ett
              förstahandsalternativ!
            </seg>
          </u>
          <note type="speaker" xml:id="i-5ee36412f03807b1-0">
            Anf. 14 LARS OHLY (v):
          </note>
          <u who="lars_ohly_6bb860" xml:id="i-267254c307c24d1a-1">
            <seg xml:id="i-6d2959982afdd72d-0">
              Herr talman! Det finns en myt om att privat ägande av aktier
              är demokratiskt och mer demokratiskt än gemensamt ägande till
              exempel. Mats Odell sprider gärna den myten och säger också att
              ett syfte med den nu förda politiken är att öka det privata aktieägandet.
            </seg>
            <seg xml:id="i-77824965a8c7908b-0">
              Hur ser det då ut? Jo, det är ungefär 20 procent av svenskarna
              som äger aktier. Av dessa 20 procent är det 1 procent som äger
              70 procent av deras totala aktievärde. Förstår du nu, Mats Odell?
              Denna procent av aktieägarna röstade sannolikt inte på Vänsterpartiet.
              De röstade på dig och din regering, och nu levererar du till dem
              genom att se till att de kan öka sina inkomster, sin makt och
              sitt ägande.
            </seg>
            <seg xml:id="i-936d6473f471c0d4-0">
              Det här är en dogmatisk politik. Den drivs inte av några argument.
              Tvärtom försöker du uppfinna hjärnspöken som du kan bemöta för
              att på så sätt finna argument för att sälja ut, nämligen att vi
              skulle ta över Ikea eller Volvo. Prata i stället om det som ligger
              på bordet, nämligen om utförsäljningen av de vinstdrivande statliga
              företagen! Ni vill ju sälja ut dem och därigenom göra oss alla
              fattigare.
            </seg>
            <seg xml:id="i-d6ab0aa70f381d99-0">
              Det är egentligen inte så svårt att förstå, Mats Odell. Om man
              tar ett lån och investerar med de pengarna blir man inte fattigare.
              Den svenska statsskulden måste också vägas mot de förmögenheter
              som staten, vi tillsammans, äger. Vi har en nettoförmögenhet.
              Vi är rika i det här landet. Vi har en lägre statsskuld än de
              flesta jämförbara länder, och vi har ett stort offentligt ägande.
              Du vill göra oss fattigare genom att göra dig av med det ägandet.
            </seg>
            <seg xml:id="i-fca1fe237d0a65e6-0">
              Det här är en uppmaning till dem som får arbetsfria inkomster
              när det gäller att kunna fortsätta att tjäna pengar utan att arbeta.
              Det är motsatsen till den arbetslinje som ni i andra sammanhang
              brukar prata om. Här ska man uppmuntra dem som tjänar pengar enbart
              genom sitt ägande.
            </seg>
            <seg xml:id="i-0b22e2fcb570cff0-0">
              Slutligen vill jag säga: Den enda nyheten i dagens debatt är
              att Folkpartiet vill sälja Vattenfall. Det sade ni inte i valrörelsen.
              Karin Pilsäter, du hade en klockren argumentation för att Vattenfall
              inte kan vara kvar som statligt ägt företag. Det är intressant
              därför att vi vet att det ligger i framtiden att ni vill fortsätta
              med utförsäljningarna och göra oss alla ännu fattigare. Det är
              skamligt!
            </seg>
          </u>
          <note xml:id="i-a00751e46e186351-0">
            I detta anförande instämde Lena Olsson (v).
          </note>
          <note type="speaker" xml:id="i-d74949786566f880-0">
            Anf. 15 PER BOLUND (mp):
          </note>
          <u who="per_bolund_0a9708" xml:id="i-63f71a8f6ebb6ecd-1">
            <seg xml:id="i-b1b64ba675c2f222-0">
              Herr talman! Som det kommit fram delar vi delar av regeringens
              uppfattning kring utförsäljning av statliga företag. Men på några
              områden skiljer sig dock våra uppfattningar väsentligt åt. Jag
              tänkte ta upp några av dem här.
            </seg>
            <seg xml:id="i-61303154e5b45940-0">
              En sådan fråga rör SBAB, som vi anser har fyllt en viktig roll
              för att reglera den svenska bolånemarknaden. Genom att hålla en
              generellt lägre räntenivå än bolåneinstituten tidigare gjorde
              har man lyckats med att minska räntegapet och därmed bespara svenska
              låntagare många miljoner kronor i minskade ränteutgifter. Ur vår
              synvinkel är försäljningen av SBAB därför mycket tveksam eftersom
              bolaget uppfyller ett tydligt samhällsmål och reglerar en tidigare
              dåligt fungerande marknad.
            </seg>
            <seg xml:id="i-3259abbefb0dbb91-0">
              Jag vill därför fråga finansmarknadsministern varför han anser
              att det är så angeläget att sälja just SBAB, om det inte i så
              fall finns andra statliga bolag som har betydligt mindre marknadsreglerande
              funktion och som därför borde gå före SBAB vid en eventuell utförsäljning.
            </seg>
            <seg xml:id="i-ecf8a814fdf4b873-0">
              Även när det gäller styrningen av statliga företag skiljer sig
              Miljöpartiets syn mycket från den borgerliga regeringens. Vi anser,
              som jag tog upp tidigare i debatten, att statligt ägda företag
              måste vara föregångare när det gäller miljö och respekt för mänskliga
              rättigheter och att statligt ägande också förutsätter en aktiv
              statlig styrning av bolagen, inte bara när det gäller den finansiella
              avkastningen utan också vilket samhällsmål som bolaget ska medverka
              till att uppnå.
            </seg>
            <seg xml:id="i-19720ec75d2ecbe2-0">
              Det här är en fråga där vi kritiserade också den förra regeringen
              ganska skarpt. Vi hade långa debatter internt om vilken styrning
              man skulle ha i bolagen. Statliga företag har kritiserats för
              ett alltför otydligt etikarbete och för att motverka de av riksdagen
              uppsatta miljömålen.
            </seg>
            <seg xml:id="i-8b8e49551ea340d6-0">
              Jag vill fråga finansmarknadsministern om han anser att de företag
              som finns i statlig ägo ska användas för att uppnå viktiga samhällsmål
              eller om regeringen tänker fortsätta i den gamla regeringens fotspår
              och driva företag enbart ur vinstintresse. Det vore värdefullt
              att få svar på de frågorna.
            </seg>
          </u>
          <note type="speaker" xml:id="i-bc8f4f0e14a2370e-0">
            Anf. 16 Statsrådet MATS ODELL (kd):
          </note>
          <u who="mats_odell_751011" xml:id="i-279839da27ea272d-2">
            <seg xml:id="i-a751264116df1079-0">
              Herr talman! Jag tycker att det här är en viktig, intressant
              och till och med trivsam debatt. Tack, Per Bolund, för ytterligare
              ett klokt inlägg. Ja, jag skulle gärna svara på frågan om SBAB,
              och jag skulle vilja rekommendera Per Bolund att tillsammans med
              sin grupp besöka SBAB och diskutera med ledningen och återkomma.
              Då kan vi diskutera frågan.
            </seg>
            <seg xml:id="i-4338f9f2c7bac04e-0">
              Det är viktigt för oss att arbeta på ett strukturerat sätt tillsammans
              med de här bolagen för att hitta bästa förutsättningar för att
              agera på båda de marknader som de arbetar på, bankmarknaden och
              telekommarknaden. Spritmarknaden lämnar vi naturligtvis därhän.
              Vi har ingen statlig politik för hur vodka ska distribueras vare
              sig i Nordamerika eller i Kina eller hur julglögg ska säljas i
              Sverige. Men diskutera med SBAB och återkom gärna sedan. Vi kommer
              att arbeta mycket målmedvetet och strukturerat för att SBAB:s
              fina varumärke och goda produkter ska fortsätta att finnas och
              vara marknadsledande.
            </seg>
            <seg xml:id="i-58f814ca833976ea-0">
              Herr talman! Thomas Östros säger att det vi nu planerar riskerar
              en utveckling. Jag och regeringen säger att vi vill sälja för
              att gynna en utveckling. Jag tror att det är mellan dessa synsätt
              som diskussionen står. Nu tycker både Thomas Östros och Lars Ohly
              att vi andra, inklusive Miljöpartiet förstår jag, drivs av någon
              sorts ideologisk nit, medan ni själva är fullständigt rena från
              ideologiska tankar i era synsätt. Lars Ohly skakar på huvudet
              tack för det!
            </seg>
            <seg xml:id="i-5d1071fe744473af-0">
              Thomas Östros säger att han har tittat i budgetpropositionen
              och ser att 2010 ser det ganska bra ut. Då ligger vi under 30
              procent i bruttoskuld. Ja, men Thomas Östros, det är ju inklusive
              försäljningar på 150 miljarder som ligger i budgetpropositionen.
              Om du tar bort dem är vi inte alls under 30 procent. Där finns
              det anledning att sortera ut begreppen.
            </seg>
            <seg xml:id="i-787c9dec990ff689-0">
              Låt oss nu titta statsfinansiellt på det här projektet, vilket
              vi självklart måste göra. Lars Ohly är inne på den tanken, även
              Thomas Östros och naturligtvis vi alla. Staten har en mycket speciell
              situation här. Även om vi säljer dessa fina företag, och de fortsätter
              att gå med vinst, kommer vi att plocka in ganska mycket i skatt
              från dem fortfarande, först 28 procent i bolagsskatt, sedan ytterligare
              30 procent av den utdelning som sker till svenska medborgare.
              Vi kan diskutera den dubbelbeskattningen i ett annat sammanhang,
              men det är inte det som är temat för dagens debatt. Men vi behåller
              ju en väldigt stor del av intäkterna, och vi anser att dessa företag
              får bättre förutsättningar att verka med nya ägare än vad de har
              med staten som ägare. Tittar vi i backspegeln kommer vi att finna
              att ett minskat statligt ägande i ett företag ofta har varit väldigt
              gynnsamt för det företaget. Effektiviteten har ökat, lönsamheten
              har förbättrats och investeringarna har ökat. Jag tycker att SSAB
              och faktiskt också Telia Sonera, som också har fått nya ägare,
              och även Nordea är mycket bra exempel på just detta.
            </seg>
            <seg xml:id="i-1ba109d2f511d1a1-0">
              Vi är helt övertygade om att den försäljning som nu är aktuell
              kommer att bidra till en starkare sysselsättningsutveckling i
              de bolag och de branscher som berörs. Jämfört med andra länder
              ligger vi väldigt högt. Den genomgång som OECD har gjort pekar
              på att i Sverige ligger det statliga ägandet klart högre än i
              nästan samtliga OECD-länder, utom Finland och Slovakien, som andel
              av bruttonationalprodukten. Jag tror inte att det är någon katastrof
              om vi kommer ned på en genomsnittsnivå bland OECD-länderna.
            </seg>
          </u>
          <note type="speaker" xml:id="i-1421e047e18ddc55-0">
            Anf. 17 THOMAS ÖSTROS (s):
          </note>
          <u who="thomas_ostros_b7069a" xml:id="i-b8b3b971a1a0f34c-3">
            <seg xml:id="i-d352c8b3d1ea3795-0">
              Herr talman! Jag menar, också efter den här debatten, att regeringen
              beter sig ansvarslöst när det gäller de statliga bolagen. Ett
              väldigt tydligt exempel är den utrensning i ett börsbolags styrelse
              som man ledde. Man måste ju säga att man ledde den utrensningen
              om man äger 45 procent av ett bolag, någonting som inte har skådats
              i börsens historia. En politisk revanschism vägledde detta. Det
              gäller att inte gömma sig bakom konsulter. Berätta varför ni gör
              på det här sättet!
            </seg>
            <seg xml:id="i-842f80f8dba3d4b6-0">
              Den här debatten har dessutom gett ett nytt mycket överraskande
              besked att vallöftet om att inte sälja ut Vattenfall nu är i klar
              gungning. Folkpartiet har mycket tydligt redovisat att Vattenfall
              icke ska ha en statlig ägare, det lämpar sig inte, man kan aldrig
              få förtroende på marknaden för det. Det är riktigt att det första
              steget för det har öppnats i näringsutskottets betänkande. Där
              skriver man att staten ska vara huvudägare i Vattenfall. Nu öppnar
              man alltså för att börja sälja ut ett viktigt verktyg i omställningen
              av Sverige.
            </seg>
            <seg xml:id="i-f29d0ee1d859af65-0">
              Statliga företag ska vara föredömen. Vi ska använda Vattenfall
              för att bygga Sverige grönare och bli ledande i miljövänlig energiteknologi
              och också bli framtidens exportmarknad.
            </seg>
            <seg xml:id="i-c6550acae7339714-0">
              Statliga företag ska vara föredömen när det gäller jämställdhet.
              Vi har visat att det går att nå 42 procent andel kvinnor i statliga
              bolagsstyrelser, och samtidigt har värdet nästan fördubblats i
              de statliga bolagen mellan 2002 och 2006.
            </seg>
            <seg xml:id="i-c5ae2ff8ee376840-0">
              Statliga företag ska bidra till konkurrensen. SBAB har mycket
              tydligt lyfts fram i denna kammardebatt som ett exempel på ett
              företag med tydligt budskap från ägarna, bidrag till ökad konkurrens
              och med stor vinst för hushållen i lägre bolånekostnader.
            </seg>
            <seg xml:id="i-c3bfec2a738c27b2-0">
              Allt detta bortser Mats Odell ifrån. Mats Odell är rotad i 70-talets
              tänkande. Stålverk 80, förstod vi, ligger bakom hans bedömning
              av det statliga ägandet. Jag är djupt orolig för vad det kommer
              att leda till. Vi kommer icke att ställa upp på någon in blanco-check
              för utförsäljningar för regeringen.
            </seg>
          </u>
          <note xml:id="i-0756578c8bac2e6f-0">
            I detta anförande instämde Karl Gustav Abramsson, Ann-Christin
            Ahlberg, Phia Andersson, Berit Högman, Eva-Lena Jansson, Börje
            Vestlund och Karin Åström (alla s).
          </note>
          <note type="speaker" xml:id="i-3a506be54824e9c4-0">
            Anf. 18 Statsrådet MATS ODELL (kd):
          </note>
          <u who="mats_odell_751011" xml:id="i-279839da27ea272d-3">
            <seg xml:id="i-2a5f220561a5b67b-0">
              Herr talman! Det intressanta är att detta sades av en tidigare
              näringsminister som har begärt och fått riksdagens bemyndigande
              för en in blanco-check att sälja hela innehavet i Telia Sonera,
              UMX och Nordea.
            </seg>
            <seg xml:id="i-76f19783f79874e3-0">
              Jag kan ge ett annat klart besked, nämligen att regeringen icke
              kommer att lägga fram något förslag om att sälja delar av vare
              sig Vattenfall eller LKAB, precis som vi har lovat i valrörelsen.
            </seg>
            <seg xml:id="i-c5e54e1d0a0746aa-0">
              Herr talman! Jag inledde debatten med ett försök till samförstånd,
              men den utsträckta handen tar inte Thomas Östros emot. Han har
              inte velat vidgå om han hade planer på att sälja några av företagen
              tidigare. Vi skulle kunna underlätta för de inblandade genom att
              ha en bred politisk enighet runt sådana bolag som Socialdemokraterna
              tycker borde få nya ägare och tyckte under tidigare mandatperioder.
              Det är tråkigt för företagen och deras anställda.
            </seg>
            <seg xml:id="i-3e3465322c20322b-0">
              Jag tycker också att det är beklagligt att Thomas Östros inte
              här har anvisat någon väg för att minska skuldbördan för våra
              barn eller barnbarn eller för att skapa en buffert för den tid
              när konjunkturen viker ned och när också börsen viker, vilket
              kommer att hända förr eller senare.
            </seg>
            <seg xml:id="i-24a38ecc2ac500c8-0">
              Det överskottsmål vi har handlar inte i första hand om statsskulden.
              Överskottet har helt och hållet legat i pensionssystemet. Sedan
              har vi kommunsektorn och staten. På sin höjd har vi en balans
              i statens affärer sett över en lite längre period. Men denna stora
              skuld borde vi göra något åt. Vår generation bör inte lämna efter
              sig större skulder än vad som är nödvändigt. Den som är satt i
              skuld är icke fri, har någon tänkare sagt någon gång.
            </seg>
            <seg xml:id="i-fc4f718a0ad318c0-0">
              Herr talman! Regeringen kommer alltså att minska det statliga
              ägandet på ett ansvarsfullt och väl avvägt sätt och kommer fortlöpande
              att rapportera för riksdagen hur detta arbete fortskrider.
            </seg>
          </u>
          <note xml:id="i-fa485c012f577e54-0">
            Överläggningen var härmed avslutad.
          </note>
          <note xml:id="i-c66fe09bd82f0fea-0">
            2 § Justering av protokoll
          </note>
          <note xml:id="i-55ec59ee820fdf1f-0">
            Justerades protokollet för den 15 februari.
          </note>
          <note xml:id="i-41bcb30006c5642c-0">
            3 § Ledighet
          </note>
          <note xml:id="i-4ceedfdf92986afe-0">
            Talmannen meddelade att Anders Ygeman (s) ansökt om ledighet
            under tiden den 18 mars17 september.
          </note>
          <note xml:id="i-4fc4a9f67dcd851c-0">
            Kammaren biföll denna ansökan.
          </note>
          <note xml:id="i-e5b1fcfcd5ff8836-0">
            Talmannen anmälde att Maria Östberg Svanelind (s) skulle tjänstgöra
            som ersättare för Anders Ygeman.
          </note>
          <note xml:id="i-07bb411a10a39e79-0">
            4 § Hänvisning av ärenden till utskott och beslut om förlängd
            motionstid
          </note>
          <note xml:id="i-7cfae8b88c1b72d8-0">
            Föredrogs och hänvisades
          </note>
          <note xml:id="i-c0bd5bd3e7f77fd0-0">
            Kammaren biföll talmannens förslag att motionstiden för ovanstående
            framställning skulle förlängas till måndagen den 12 mars .
          </note>
          <note xml:id="i-15c79153220c4c4c-0">
            5 § Förnyad bordläggning
          </note>
          <note xml:id="i-6f4212c86a48c13e-0">
            Föredrogs och bordlades åter
          </note>
          <note xml:id="i-894ccae4928573d4-0">
            6 § Godkännande av rådets beslut om SIS II
          </note>
          <note xml:id="i-46f6485ee07af1eb-0">
            Föredrogs
          </note>
          <note type="speaker" xml:id="i-09fc9ff819cb7d6a-0">
            Anf. 19 LENA OLSSON (v):
          </note>
          <u who="lena_olsson_bb92b4" xml:id="i-2f8d5f6f807b847f-0">
            <seg xml:id="i-c224dc4f18331ef8-0">
              Herr talman! Vi ska nu debattera godkännandet av rådets beslut
              om SIS II, som det förkortat kallas. Det är ett inrättande av
              andra generationen av Schengens informationssystem.
            </seg>
            <seg xml:id="i-bde72cb250f077c9-0">
              Herr talman! Låt mig börja med att säga att Vänsterpartiet är
              motståndare till Schengen, som handlar dels om ihärdiga försök
              att stänga ute flyktingar från Europa, dels om försök att bekämpa
              brottslighet med metoder som varken är rättssäkra eller respekterar
              den personliga integriteten. Jag vill därför yrka avslag på regeringens
              proposition och bifall till reservation 1.
            </seg>
            <seg xml:id="i-bb51174f303cc82d-0">
              När man nu vill gå vidare och skapa andra generationen av Schengens
              informationssystem ser vi en rad olika brister i förslaget. Det
              handlar bland annat om den rättsosäkerhet som det innebär att
              använda biometriska data, det vill säga information om fingeravtryck
              och personliga drag i ansiktet, som enda grund för identifiering.
              Dessa metoder är inte exakta, och en väldigt liten felmarginal
              ger ett stort antal fel när så pass många människor kommer att
              lagras i systemen. Risken finns att ett för stort antal människor
              utpekas som brottslingar eller som ovälkomna i EU.
            </seg>
            <seg xml:id="i-82e9881b620ddf10-0">
              Samtidigt har man gjort kriterierna för vilka tredjelandsmedborgare
              som får lagras i systemet mycket vagare. Det stod tidigare att
              bevis om brott måste finnas. Nu kan man vidta åtgärder med indikationer
              som grund. EU:s ministrar har tydligen ännu inte insett de grundläggande
              misstag man gjort alltsedan 2001 på terrorismbekämpningens område,
              utan vill fortsätta att luckra upp rättssäkerheten.
            </seg>
            <seg xml:id="i-fea064507c1d9990-0">
              Vänsterpartiet anser att grundläggande rättssäkerhetsfunktioner
              måste upprätthållas, såsom att en individ som ska föras in i systemet
              får reda på detta och får möjlighet att kräva rättelse av felaktiga
              uppgifter. Vi vill även se möjligheter till skadestånd för felbehandlade.
            </seg>
            <seg xml:id="i-bd49c61c6455253a-0">
              Det finns också problem när det gäller dataskyddet i rambeslutet.
              Det är inte tillräckligt avgränsat vad informationen i registren
              ska användas till. Detta ansvar för systemet är otydligt.
            </seg>
            <seg xml:id="i-d708d5823fa208a6-0">
              Herr talman! En annan anledning att avslå regeringens proposition
              är att riksdagen inte har möjlighet att få en fullständig bild
              av vad den beslutar om. Propositionen innehåller inte förslag
              på den följdlagstiftning som ett bifall till propositionen kommer
              att leda till. Man har inte heller använt sig av ett sedvanligt
              remissförfarande.
            </seg>
            <seg xml:id="i-89052cb237742057-0">
              Som vanligt när det gäller EU:s rambeslut håller lagstiftningsprocessen
              väldigt låg kvalitet. Vår justitieminister, Beatrice Ask, stod
              på vår sida i kritiken under förra mandatperioden. Nu får hon
              vara med i de fina rummen i Bryssel. Är hon därför mån om att
              vara till lags och inte försena EU:s beslutsprocess?
            </seg>
            <seg xml:id="i-e4d11261d9bcac09-0">
              Vi menar att det här är ett förslag om lagändringar, men vi har
              inte några sådana att ta ställning till.
            </seg>
          </u>
          <note type="speaker" xml:id="i-41c382337ea22133-0">
            Anf. 20 MEHMET KAPLAN (mp):
          </note>
          <u who="mehmet_kaplan_727649" xml:id="i-0b3d79e76c6672a7-0">
            <seg xml:id="i-983edac75634e6c0-0">
              Herr talman! Jag vill inleda med att yrka bifall till Miljöpartiets
              motioner i ärendet.
            </seg>
            <seg xml:id="i-758007e99ad3af51-0">
              Det finns sedan tidigare flera olika åsikter i frågan. Jag vill
              lyfta fram en av dem och börjar med Miljöpartiets grundinställning
              när det gäller Schengenavtalet. Schengenavtalet innebär, som det
              ser ut i dag, att EU stänger sig för flyktingar. Miljöpartiet
              driver sedan tidigare frågan om utträde ur avtalet med den motiveringen.
              Vi tycker att det vore viktigt att lyfta frågan som sådan för
              att övriga EU-länder ska diskutera den på allvar. Vi tycker att
              avtalet bör ersättas med ett avtal för fri rörlighet i hela Europa.
              Ett frånträde från avtalet skulle kunna få olika konsekvenser
              för Sveriges utrikespolitik. Det vore också välkommet för att
              lyfta debatten. Det måste därför av regeringen närmare utredas
              i vilken omfattning detta är möjligt. Det är en grundinställning
              vi har.
            </seg>
            <seg xml:id="i-ba5151646a133400-0">
              När det gäller SIS II har vi en rad synpunkter på det förslag
              som lagts fram. Vi tycker att SIS redan i grundutförandet har
              dragits med en rad problem ända sedan början. I praktiken har
              en enkel gränskontroll ersatts med en möjlighet för myndigheter
              att kontrollera människor, och detta inte vid gränsen utan inom
              landet. Det som nu föreslås innebär bland annat en utökning av
              antalet myndigheter som får tillgång till data, vilket vi tycker
              kan vara problematiskt för integritetsskyddet.
            </seg>
            <seg xml:id="i-43360438a38d5ad6-0">
              Generellt anser vi att det är väldigt bra att förändringar görs
              för att förstärka skyddet för den enskildes personliga integritet.
              Vi kan dock inte med exakthet veta om det verkligen blir så med
              detta förslag. En av dessa viktiga frågor gäller reglerna för
              vilka som ska ha tillgång till uppgifterna som lagras och hur
              dessa sedan ska tas bort. Det finns uppställda regler för hur
              uppgifterna ska gallras, men det föreslås också en så kallad gummiparagraf
              som kan tänjas och hanteras på ett lite mindre rättssäkert sätt
              som säger att undantag kan göras och att detta ska registreras.
            </seg>
            <seg xml:id="i-d80990b3730d89e8-0">
              Det sägs också att det ska gälla längre tid än vad som är nödvändigt.
              Sådana formuleringar har tidigare missbrukats, och vi är oroliga
              för att det kan ske igen.
            </seg>
            <seg xml:id="i-a0c4cba867c237ec-0">
              Det preciseras inte närmare än just på vilket sätt och vad som
              är nödvändigt. Det öppnar för registreringar som i förlängningen
              kommer att rubba förtroendet för myndigheten och staten.
            </seg>
            <seg xml:id="i-f9f72910c6f2070d-0">
              Vi anser också att det är olämpligt att bestämmelserna om biometriska
              data läggs in i SIS II. Det tas ju upp i propositionen under punkt
              4:3. När det diskuterades i USA granskade landets revisionsrätt
              frågan och kom fram till att det finns stora risker förknippade
              med förslaget. Det finns bland annat många som har dåliga fingeravtryck.
              Det har tagits upp i debatten tidigare. De kommer inte att kunna
              identifieras säkert med hjälp av fingeravtryck. På grund av det
              finns också risken att oskyldiga avvisas vid landsgränser och
              att så kallade skyldiga slinker igenom.
            </seg>
            <seg xml:id="i-edc9874fad597ff4-0">
              Vi tycker från Miljöpartiets sida att biometriska data utgör
              en integritetskränkning framför allt eftersom de mycket väl kan
              drabba oskyldiga. Uppgifter i bland annat brittiska medier pekar
              också på att det är relativt enkelt att såväl förfalska som hämta
              uppgifter från pass med biometriska data.
            </seg>
            <seg xml:id="i-dc81ddc867928349-0">
              Det är en rad påpekanden och funderingar.
            </seg>
          </u>
          <note xml:id="i-73436d6177636727-0">
            Jag vill återigen yrka bifall till reservationerna 2 och 3.
          </note>
          <note type="speaker" xml:id="i-13f723dd2e13c976-0">
            Anf. 21 MARYAM YAZDANFAR (s):
          </note>
          <u who="maryam_yazdanfar_d78180" next="cont" xml:id="i-0d3466150e7e0e14-0">
            <seg xml:id="i-809f9f793e9adb4e-0">
              Herr talman! Jag vill börja med att läsa upp tre citat. Så här
              låter det första:
            </seg>
            <seg xml:id="i-6c2e390eb51b65df-0">
              Fru talman! Vi moderater tycker att det är viktigt att riksdagen
              ges möjlighet att ta ställning till konsekvenserna av rambeslut
              på nationell nivå samtidigt som man godkänner rambeslut. Riksdagen
              kan inte med gott samvete abdikera från sitt grundläggande ansvar
              för lagstiftningen.
            </seg>
            <seg xml:id="i-1bf6af20d81b09c6-0">
              Det andra citatet lyder så här:
            </seg>
            <seg xml:id="i-5b0cf60181ea9ed2-0">
              Trots att ingreppen i svensk lagstiftning kan bedömas som rätt
              långtgående har regeringen varken när det har gällt tidigare beslut
              eller när det gäller det som riksdagen i dag behandlar lagt fram
              förslag till lagändringar. Det är, för att tala klartext, skrämmande.
            </seg>
            <seg xml:id="i-c1260126bcdb271f-0">
              Så här lyder det tredje citatet:
            </seg>
            <seg xml:id="i-1ec892c4d8a639b6-0">
              Min ambition är att i större utsträckning än vad som hittills
              varit fallet presentera den lagstiftning som krävs för genomförandet
              i nationell rätt av rambeslutet i samband med att riksdagens godkännande
              inhämtas. Jag ska därför se över de rutiner och arbetsmetoder
              som tillämpas i förhandlings- och lagstiftningsarbetet.
            </seg>
            <seg xml:id="i-32041d8847b25354-0">
              Jag har citerat Beatrice Ask, före detta moderat riksdagsledamot,
              numera moderat justitieminister. Orden jag citerat kommer härifrån
              kammaren. Det första citatet är från den 17 juni 2003, det andra
              från den 23 mars 2004 och det tredje från den 14 november 2006.
              I de två första citaten kommer Beatrice Ask med massiv kritik
              mot det faktum att de förslag som då diskuterades var rambeslut
              och att följdlagstiftningen inte presenterades för riksdagen samtidigt
              som beslutet förväntades tas i denna kammare. I det tredje citatet
              berättar hon om sina ambitioner att förändra detta förfarande.
            </seg>
            <seg xml:id="i-9f3b5734a84d0164-0">
              Inom det europeiska rättsliga samarbetet har det funnits en stark
              önskan att bli snabbare och effektivare eftersom medlemsstaternas
              samarbete på detta område inte har fungerat tillräckligt bra.
              Införandet av rambeslut var ett led i strävandena att förbättra
              det straffrättsliga samarbetet och göra det snabbare inom EU.
              Möjligheterna att använda sig av rambeslut infördes genom Amsterdamfördraget
              och trädde i kraft den 1 maj 1999.
            </seg>
            <seg xml:id="i-b821ff1339801284-0">
              Ett rambeslut kräver ingen efterföljande ratifikation. Medlemsstaterna
              är skyldiga att se till att beslutet genomförs i enlighet med
              sina respektive konstitutionella bestämmelser.
            </seg>
            <seg xml:id="i-2ce623c8940337f3-0">
              För Sveriges del krävs det att regeringen inför ett rambeslut
              inhämtar riksdagens godkännande i de fall då beslutet förutsätter
              att en lag ändras eller upphävs eller att en ny lag stiftas eller
              om beslutet i övrigt gäller ett ämne i vilket riksdagen ska besluta.
              Det har visat sig att de tidsramar som gäller för antagande av
              ett rambeslut i regel innebär att följdlagstiftning inte hinner
              tas innan regeringen för riksdagens godkännande lägger fram ett
              utkast till rambeslut. Dagens betänkande handlar i och för sig
              om ett rådsbeslut, men den enda skillnaden är att detta är en
              organisatorisk lagstiftning av en befintlig EU-figur, inte en
              sådan harmonisering av rätten som normalt avses med ramlagstiftning.
              Principen är dock densamma.
            </seg>
            <seg xml:id="i-bd110b84f911fba5-0">
              Detta förfarande har starkt kritiserats i riksdagen av Moderaterna
              i allmänhet och Beatrice Ask i synnerhet. Man menar att detta
              inte är en acceptabel lagstiftningsteknik. Ändå väljer den moderatledda
              regeringen att använda sig av denna vad man kallar oacceptabla
              lagstiftningsteknik.
            </seg>
          </u>
          <note xml:id="i-7efa82f9bf6f46c2-0">
            Jag vill avsluta med att citera justitieutskottets betänkande
            2006/07: JuU3, Godkännande av rådets beslut om SIS II . I sammanfattningen
            på första sidan står följande med början på 14:e raden.
          </note>
          <u who="maryam_yazdanfar_d78180" prev="cont" xml:id="i-b1e4fcda13c44e06-0">
            <seg xml:id="i-75113d8f8973f29a-0">
              Propositionen innehåller dock inga lagförslag. I propositionen
              anges att regeringen avser att senare återkomma till riksdagen
              i denna del.
            </seg>
            <seg xml:id="i-b3de564de9304dd4-0">
              Jag frågar därför mina moderata kolleger i justitieutskottet:
              Vad hände med ambitionen att presentera och besluta om följdlagstiftning
              samtidigt som rambeslut tas här i kammaren?
            </seg>
            <seg xml:id="i-18cbd280f8b1dc4a-0">
              Vi socialdemokrater är inte populistiska, något som våra politiska
              motståndare visade prov på under den förra mandatperioden. Vi
              är medvetna om svårigheterna med att redovisa rambeslut och följdlagstiftning
              samtidigt. Därför yrkar vi bifall till förslaget i betänkandet.
              Däremot hade jag förväntat mig mer av ett parti med en så hög
              svansföring som Moderaterna hade under den förra mandatperioden.
            </seg>
          </u>
          <note type="speaker" xml:id="i-89278d7d214878f8-0">
            Anf. 22 HILLEVI ENGSTRÖM (m):
          </note>
          <u who="hillevi_engstrom_c4534d" xml:id="i-01865a1683182a6b-0">
            <seg xml:id="i-ef250dbe03c848a3-0">
              Herr talman! Jag vill också yrka bifall till regeringens proposition
              och avslag på reservationerna.
            </seg>
            <seg xml:id="i-e160e21c2ebd8b76-0">
              Grunden för EU-samarbetet är den fria rörligheten för människor.
              Det är grundbulten för Europasamarbetet. Utöver fri rörlighet
              för människor är det fri rörlighet för tjänster, kapital och varor.
            </seg>
            <seg xml:id="i-717ebb9567c6a800-0">
              För att påskynda arbetet med fri rörlighet ingick man ett avtal
              redan för mer än 20 år sedan i den lilla staden Schengen i Luxemburg.
              Det var ett avtal som successivt avvecklar passkontrollen. Avtalet
              gick längre än så och behandlade även ett polisiärt och rättsligt
              samarbete mellan medlemsstaterna.
            </seg>
            <seg xml:id="i-c8ee635d8ff33461-0">
              Avtalet har utvecklats under mer än 20 år. Sedan 2001 är Sverige
              med i samarbetet fullt ut tillsammans med länder utanför EU som
              till exempel Norge och Schweiz. Så betydelsefullt anses det här
              samarbetet vara inom Schengen.
            </seg>
            <seg xml:id="i-9b7b0304673229d3-0">
              Målsättningen är alltså att avskaffa passkontrollen och stävja
              den internationella gränsöverskridande brottsligheten. För att
              det ska fungera när man inte har gränskontroller inom EU:s 27
              medlemsstater måste man införa kompensatoriska åtgärder för att
              stävja den illegala invandringen och stoppa människor som inte
              har rätt att befinna sig inom Schengenområdet; det kan vara fråga
              om grovt kriminella personer till exempel.
            </seg>
            <seg xml:id="i-1334b1a91ed0ee22-0">
              En del av arbetet med att få till stånd ett samarbete och stävja
              problemen med illegal invandring och grov brottslighet är Schengen
              Information System, SIS som vi oftast säger. Det kan vara bra
              att tala om vad det står för.
            </seg>
            <seg xml:id="i-3eda7348bcb67f64-0">
              Det krävs alltså praktiska åtgärder för att uppnå syftet med
              samarbetet. Det handlar om polissamarbete. Det handlar om dataskydd,
              rättsligt samarbete, visumpolitik och enhetliga yttre gränskontroller.
              Det är det som den här propositionen handlar om.
            </seg>
            <seg xml:id="i-551536cdbc0735ce-0">
              Genom att EU numera består av 27 medlemsstater måste det till
              ett nytt, mer avancerat tekniskt system som har tillräcklig kapacitet.
              Det gamla systemet i SIS är föråldrat och det krävs alltså en
              förbättring. Det är en del i det ständiga arbetet med att förbättra
              EU:s regelverk.
            </seg>
            <seg xml:id="i-838558a8918ff4d9-0">
              Utöver tekniska förbättringar krävs att nya uppgifter kan läggas
              in i systemet och det krävs ett bättre dataskydd till skydd för
              den enskildes integritet. Förändringarna är välkomna och önskvärda
              för alla oss som tror på ett fungerande Europasamarbete, särskilt
              för oss i majoriteten i riksdagen som inser att kriminalitet inte
              kan bekämpas utan ett stort internationellt samarbete.
            </seg>
            <seg xml:id="i-192ff82f28919b5f-0">
              Det är därför angeläget att bestämmelserna i det nya Schengen
              Information System nu kan förverkligas. Det handlar om bland annat
              följande frågor:
            </seg>
            <seg xml:id="i-ac9a03cb5b380412-0">
              Inom varje medlemsstat kan man när det här går igenom föra in
              nya uppgifter om personer, fordon och andra föremål som är efterlysta
              eller på annat sätt eftersökta.
            </seg>
            <seg xml:id="i-46b8fb4764c101c2-0">
              Man kan lägga in uppgifter om brottslingar, som deras fingeravtryck,
              kön, foto, namn, födelsetid för att nämna några av de viktigaste
              uppgifterna. Om personen har varit väldigt våldsam, brukat vapen
              och så vidare är det också viktig information som kommer in i
              Schengen Information System.
            </seg>
            <seg xml:id="i-bf529042a3324cc6-0">
              Det är nämligen viktigt att skilja på en grov bedragare, en misstänkt
              terrorist eller en våldtäktsman i fråga om farlighet. Det kan
              också innebära att det finns uppgifter om vad man ska göra när
              en person anträffas och vilka rättsliga åtgärder som medlemsstaterna
              begärt.
            </seg>
            <seg xml:id="i-129a81b33e899574-0">
              Det är viktigt att poängtera att endast den informationen som
              är adekvat, relevant och bedöms som viktig ska få registreras
              i SIS II. Informationen ska också gallras där den inte längre
              är nödvändig.
            </seg>
            <seg xml:id="i-14656ca0be282408-0">
              De som har tillgång till informationen är medlemsstaternas tull,
              polis och åklagarmyndigheter liksom Europol och Eurojust, och
              det senare är då åklagarsamarbetet.
            </seg>
            <seg xml:id="i-47ac871943862e8e-0">
              I det nya förslaget kommer också de enskildas rätt till tillgång
              till information upp. Det är viktigt. Där är det medlemsstaternas
              lagstiftning som ska vara gällande. Läggs det in felaktig information
              ska man kunna få en rättelse.
            </seg>
            <seg xml:id="i-a830f108b82f8cec-0">
              SIS II är alltså en förflyttning framåt till en bättre övervakning
              och kontroll, och att de uppgifter som läggs in verkligen är korrekta.
              Således innebär ett godkännande av rådets beslut om SIS II förbättringar
              i kampen mot organiserad brottslighet och illegal invandring.
            </seg>
            <seg xml:id="i-eb16d834285c6ddd-0">
              Det som däremot måste göras bättre är att Sverige verkligen börjar
              utnyttja de möjligheter som SIS ger. Det är till exempel viktigt
              att polisen börjar göra slagningar i SIS-registret mer regelmässigt.
              De förändringarna är enbart positiva.
            </seg>
            <seg xml:id="i-7812a1653d2c3e75-0">
              Jag vill avslutningsvis påtala någonting som gör mig lite förvånad.
              Socialdemokraterna delar majoritetens yttrande om det viktiga
              med SIS-samarbetet. Det finns ingen reservation i betänkandet.
              Socialdemokraterna är tillsammans med alliansen överens om den
              majoritetstext som finns i vårt betänkande på s. 8.
            </seg>
            <seg xml:id="i-b52386727439f126-0">
              Där skriver vi om konsekvenserna av att det inte finns någon
              följdlagstiftning med rådsbeslutet. Det framgår ganska tydligt
              hur majoriteten i utskottet ser på de frågorna. Där har inte Socialdemokraterna
              haft någon invändning vare sig i debatten eller i det skriftliga.
            </seg>
            <seg xml:id="i-dce5530f962e87f5-0">
              Jag har också en synpunkt som gäller vad som sades från Miljöpartiet.
              Om fingeravtryck och biometriska data är dåliga kan de inte ligga
              till grund för identifiering. Det är bara identifiering som ska
              vara gällande.
            </seg>
            <seg xml:id="i-5bc35329b2e41cd0-0">
              Det är på samma sätt som i vårt brottsbekämpande arbete. Fingeravtryck
              är en viktig del men oftast inte den enda. Vi tillmäter fingeravtryck
              och dna ganska stort bevisvärde om det är av tillräckligt hög
              kvalitet.
            </seg>
            <seg xml:id="i-24b6978393c89bd8-0">
              Ytterligare kan jag säga att den utlänningskontroll som sker
              vid Schengengränserna alltid har skett och ska ske även inom medlemsstaterna.
              Så var det även innan vi kom med i EU-samarbetet.
            </seg>
            <seg xml:id="i-0a9903ff802e16c7-0">
              Däremot har polisen sällan resurser att utföra den inre utlänningskontrollen
              på det sätt som lagstiftaren har avsett. Med mer polisära resurser
              kan man också göra bättre kontroller inom medlemsstaterna. Därmed
              yrkar jag bifall till propositionen.
            </seg>
          </u>
          <note xml:id="i-d66198e10ca58ab8-0">
            I detta anförande instämde Krister Hammarbergh och Anders Hansson
            (båda m).
          </note>
          <note type="speaker" xml:id="i-0a3c5d14fbf0ae91-0">
            Anf. 23 MARYAM YAZDANFAR (s) replik:
          </note>
          <u who="maryam_yazdanfar_d78180" xml:id="i-3de0606a4d81cbb6-0">
            <seg xml:id="i-93b2addca81af4a8-0">
              Herr talman! Jag vill förtydliga varför vi inte har lagt fram
              någon reservation. Det är för att vi i grunden är för EU:s inre
              rörlighet. Vi är för att människor ska kunna resa och röra sig
              fritt.
            </seg>
            <seg xml:id="i-f68332a7cb34e69d-0">
              Vi är för att man vidtar nödvändiga åtgärder som rör dem som
              inte ska röra sig fritt, det vill säga att brottslingar och terrorister
              inte ska kunna göra det. Därför har vi ingenting emot informationssystemet
              i sig.
            </seg>
            <seg xml:id="i-e86fb77cf5d21156-0">
              Däremot måste också du tycka att det är ganska besvärande, Hillevi,
              med att ni under förra mandatperioden kom med massiv kritik mot
              att den socialdemokratiska regeringen inte presenterade följdlagstiftning
              när rambeslut skulle fattas.
            </seg>
            <seg xml:id="i-8940a71c99cc2c27-0">
              När ert första egna rambeslut kommer till kammaren finns det
              ingen följdlagstiftning att ta ställning till för kammaren. Det
              måste vara besvärande. Det hoppas jag att du tycker.
            </seg>
          </u>
          <note type="speaker" xml:id="i-816ac14b8e29e61f-0">
            Anf. 24 HILLEVI ENGSTRÖM (m) replik:
          </note>
          <u who="hillevi_engstrom_c4534d" xml:id="i-01865a1683182a6b-1">
            <seg xml:id="i-8c99305908cb1b43-0">
              Herr talman! I just det här betänkandet, som rör ett rådsbeslut,
              skriver majoriteten något som också Socialdemokraterna är införstådda
              med.
            </seg>
            <seg xml:id="i-d98c689487c72610-0">
              Jag kan läsa upp vad som står i vår betänkandetext: Rådsbeslutet
              har inte, till skillnad från ett rambeslut, till syfte att harmonisera
              medlemsstaternas lagstiftning. Tanken är i stället att reglera
              praktiska frågor om främst polissamarbetet inom EU. Utskottet
              kan dock instämma i att riksdagen skulle ha haft ett bättre underlag
              för sitt ställningstagande om ärendet hade beretts med ett traditionellt
              utredningsförfarande och med framtagande av förslag till svensk
              följdlagstiftning. Liksom när det gäller godkännande av rambeslut
              måste emellertid en avvägning göras mellan intresset av att inte
              försena antagandet av rådsbeslutet och intresset av att en proposition
              om godkännande av rådsbeslutet innehåller förslag till följdlagstiftning.
            </seg>
            <seg xml:id="i-c967cae455a3c203-0">
              Vi är överens både alliansen och Socialdemokraterna i betänkandetexten
              om förslaget. Jag kan förstå Maryam Yazdanfars invändningar. Men
              i det här fallet tycker jag inte att det finns skäl att föra den
              debatten vidare.
            </seg>
          </u>
          <note type="speaker" xml:id="i-81187356d98b4629-0">
            Anf. 25 MARYAM YAZDANFAR (s) replik:
          </note>
          <u who="maryam_yazdanfar_d78180" xml:id="i-3de0606a4d81cbb6-1">
            <seg xml:id="i-b855a577d788f9d0-0">
              Herr talman! Hillevi Engström gömmer sig bakom semantik. Principen
              om lagstiftningen är densamma. Enda skillnaden är att detta är
              en organisatorisk lagstiftning om en befintlig EU-figur och inte,
              som normalt avses, en harmonisering av rätten. Men principen är
              fortfarande densamma.
            </seg>
            <seg xml:id="i-e8fdeab5f8f2d07e-0">
              Vi vet inte i dag exakt vilka lagändringar det kommer att innebära
              i svensk rätt. Det har ni varit oerhört upprörda för under förra
              mandatperioden. Till synes är ni inte det längre. Då vet vi det.
              Det är en väldigt markant kursändring politiskt, måste man konstatera.
            </seg>
          </u>
          <note type="speaker" xml:id="i-412b266e6e171a77-0">
            Anf. 26 HILLEVI ENGSTRÖM (m) replik:
          </note>
          <u who="hillevi_engstrom_c4534d" xml:id="i-01865a1683182a6b-2">
            <seg xml:id="i-07fab4cc11ab7e92-0">
              Herr talman! Jag kan bara konstatera att allianspartierna tillsammans
              med Socialdemokraterna är överens i betänkandet om texten. Jag
              har ingen ytterligare kommentar.
            </seg>
          </u>
          <note type="speaker" xml:id="i-4ccc9beaad7ec97f-0">
            Anf. 27 CAMILLA LINDBERG (fp):
          </note>
          <u who="camilla_lindberg_27934b" xml:id="i-bc46c91476d880aa-0">
            <seg xml:id="i-c6289f7dc5716abd-0">
              Herr talman! I den bästa av världar skulle vi inte behöva vare
              sig SIS I eller SIS II. I den bästa av världar finns heller ingen
              organiserad brottslighet. Verkligheten ser dock annorlunda ut.
              Det är inte bara vi människor och handeln med varor och tjänster
              som rör sig alltmer fritt över nationsgränserna. Det gör även
              brottsligheten.
            </seg>
            <seg xml:id="i-a07412ecdd8cd266-0">
              Man kan konstatera att Schengensamarbetet är betydelsefullt för
              den fria rörligheten och öppenheten. Vi rör oss friare, och vi
              samarbetar över nya gränser. Likväl som vi som individer finner
              nya samarbetsformer och en ny öppenhet måste också polis och rättsväsende
              kunna samarbeta enklare och på nya sätt.
            </seg>
            <seg xml:id="i-cdec637be5e71e92-0">
              Denna nya öppenhet inom Schengensamarbetet ställer kort sagt
              krav på nya samarbetssätt för oss alla. En förutsättning för att
              kunna öppna gränserna mellan Schengenstaterna är att det finns
              så kallade kompensatoriska åtgärder mot bland annat internationell
              kriminalitet. Därför skapades Schengen Information System I, SIS
              I.
            </seg>
            <seg xml:id="i-b110fa7dc5720b35-0">
              Schengens informationssystem, SIS, har varit ett utmärkt hjälpmedel
              för polisen och andra brottsbekämpande myndigheter vid gränskontroller
              och i samband med andra brottsbekämpande insatser. Men nu har
              det visat sig att det nuvarande systemet inte har den kapacitet
              som krävs.
            </seg>
            <seg xml:id="i-5480983555fd08bc-0">
              Det nuvarande systemet anses tekniskt föråldrat och klarar inte
              de nya krav som ställs med hänsyn till att det kommit tio nya
              medlemsstater. Förutom ändringar av teknisk art innebär SIS II
              också att nya kategorier av uppgifter ska kunna registreras. Det
              ska i sin tur öka effektiviteten i brottsbekämpningen.
            </seg>
            <seg xml:id="i-8aff22927202ab18-0">
              Det bör också tilläggas att SIS II innebär en bättre övervakning
              och kontroll av att de uppgifter som registreras används på föreskrivet
              sätt. Det förstärker skyddet för den enskildes personliga integritet.
            </seg>
            <seg xml:id="i-e812d29e57d562d8-0">
              Det är av stor vikt att vi samtidigt som vi förespråkar en utbyggnad
              av systemet också beaktar rättssäkerhets- och integritetsintressena.
            </seg>
            <seg xml:id="i-1a9dc57503daf148-0">
              Jag tror på Schengensamarbetet, men jag inser också att öppenheten
              ställer krav på säkerhetsföreskrifter. Därför ställer jag mig
              bakom utkastet till rådsbeslut om inrättande, drift och användning
              av Schengens informationssystem II, SIS II.
            </seg>
          </u>
          <note type="speaker" xml:id="i-d1332ed470b37d13-0">
            Anf. 28 INGER DAVIDSON (kd):
          </note>
          <u who="inger_davidson_3ab678" xml:id="i-05e63ecf448b2ef8-0">
            <seg xml:id="i-abcbda5993e0aa06-0">
              Herr talman! En av EU:s viktigaste uppgifter är att utnyttja
              samarbetet mellan länderna för att effektivt komma åt den grova
              kriminaliteten och brottsligheten.
            </seg>
            <seg xml:id="i-f0f9568b14e18d45-0">
              Kriminella ligor, brottslingar och operatörer av olika slag hittar
              ständigt nya smarta lösningar för att genomföra sin verksamhet
              antingen det handlar om människohandel, trafficking, eller sprit-
              och cigarettsmuggling och i värsta fall kanske terrorism.
            </seg>
            <seg xml:id="i-76f70c4caf868c2a-0">
              Därför är det nödvändigt att de goda krafter som vill motverka
              kriminaliseringen också utnyttjar både teknik och kontakter på
              ett smart sätt för att motverka och sätta stopp för brottsligheten.
            </seg>
            <seg xml:id="i-5880ab481dda7889-0">
              Självfallet måste allt detta göras med hänsyn till den personliga
              integritet och rättssäkerhet som alla människor har rätt till
              enligt Europakonventionerna och andra fördrag som Sverige förpliktat
              sig att följa.
            </seg>
            <seg xml:id="i-c7b85ddb67a04cf7-0">
              Schengensamarbetet kom till, som vi redan har hört, för att skapa
              ett effektivt system i kampen mot brottslighet i samband med att
              den fria rörligheten för personer, varor och tjänster infördes
              inom EU. Och den här fria rörligheten är ju i de allra flesta
              fall en otroligt positiv sak för medborgarna. Men baksidan finns
              där, och det är att den också utnyttjas av kriminella. Därför
              är det nödvändigt med så effektiva motmedel som möjligt.
            </seg>
            <seg xml:id="i-c448fb100de61338-0">
              Den förändring som nu föreslås i det här betänkandet behövs av
              två skäl. Det ena är att tekniken som används redan är överspelad
              och behöver förnyas. Vi vet alla att det går snabbt i teknikens
              värld. Den har inte heller den kapacitet som krävs. Vi har numera
              27 medlemsländer, och därför behöver kapaciteten utvecklas. Jag
              tror att den här delen är den minst kontroversiella.
            </seg>
            <seg xml:id="i-9bdc65a98573a9ea-0">
              Men förslaget innehåller också en rätt att registrera fler uppgifter
              om personer och föremål, och all registrering kan självfallet
              uppfattas som en kränkning av den personliga integriteten. Därför
              är det väldigt viktigt att avvägningen av hur långt man får gå
              diskuteras hela tiden och speciellt inför nya steg som tas mot
              ökad kontroll. Ändamålen får aldrig helga medlen.
            </seg>
            <seg xml:id="i-0c760d2e95661b5e-0">
              Men när den här avvägningen görs handlar det om att hitta en
              balans mellan den integritetskränkning som en misstänkt person
              eventuellt kan utsättas för och den enorma kränkning av människovärdet
              som den grova brottsligheten ofta innebär, till exempel när barn
              säljs och utnyttjas sexuellt eller som oavlönad arbetskraft. Man
              måste ha klart för sig att det är brottslighet av den här karaktären
              som vi ska försöka motverka.
            </seg>
            <seg xml:id="i-5ec953e0e3a76591-0">
              Hur ser då avvägningen ut i det här fallet? Rätten till registrering
              utökas i förslaget. Vi har redan fått några exempel på det. Det
              handlar till exempel om att man ska få uppge vilket namn en person
              hade vid födseln, man ska få rätt att använda fingeravtryck och
              fotografier i samband med att man också fastställer identiteten
              med hjälp av namn, födelseort och så vidare. Det är en viss utvidgning.
              Det är alldeles sant.
            </seg>
            <seg xml:id="i-7e482e682f1433ce-0">
              Men det handlar också om bättre övervakning och kontroll av de
              uppgifter som registreras och används och att de används enligt
              reglerna. Det finns bestämmelser om hur länge registreringen får
              sparas. Varje medlemsstat avgör själv om en uppgift är tillräckligt
              relevant för att det ska vara befogat att lägga in den i registret.
            </seg>
            <seg xml:id="i-ecccb1652baeba40-0">
              Sammantaget har därför Kristdemokraterna tillsammans med de övriga
              allianspartierna och Socialdemokraterna bedömt att den här balansen
              upprätthålls på ett sätt som vi är beredda att stödja.
            </seg>
            <seg xml:id="i-64c75c257383286b-0">
              Att Vänsterpartiet och Miljöpartiet protesterar och försöker
              göra allt för att framställa förslaget som en massiv förändring
              av rättsskyddet är väl egentligen inte någon förvånad över. Är
              man EU-motståndare måste man tydligen vara det även när det gäller
              den verksamhet som de flesta utanför det här huset, oavsett inställning
              till EU, ser som en av de stora fördelarna med EU-samarbetet,
              nämligen att det leder till större möjligheter att effektivt motverka
              den grova brottsligheten. Om EU-samarbetet på det här området
              inte fanns kan man fråga sig hur Vänsterpartiet och Miljöpartiet
              tänkt sig att det skulle byggas upp så att man fick ett effektivt
              system mellan 27 länder eller fler. Det vore väldigt intressant
              att veta hur det skulle gå till.
            </seg>
            <seg xml:id="i-6e974ccb7bcc0398-0">
              Jag kan hålla med kritikerna på en punkt, och det är att det
              självfallet hade varit bättre om de lagändringar som vi måste
              genomföra i Sverige hade funnits på plats i samband med att vi
              fattar beslutet i dag. Men det skriver vi faktiskt också i betänkandet.
              Vi tycker så. Det är inte särskilt bra att det ska delas upp på
              det här sättet, men det ska vägas mot att alla övriga länder i
              Europa skulle ha fått vänta på den här effektiviseringen, och
              då hade vi hamnat ännu mer på efterkälken i förhållande till brottssyndikaten.
              Det går ju ändå oändligt långsamt när det gäller att förändra
              och utveckla samarbetet på det polisiära området. Det ska man
              veta.
            </seg>
            <seg xml:id="i-0c75402778859a5b-0">
              Sverige är ett av få länder som har systemet med att riksdagen
              ska granska och godkänna förslagen. Det tycker jag är bra. Det
              ska vi fortsätta att ha. Den noggranna genomgång av vilka lagändringar
              som krävs för svensk del som finns med i propositionen är i alla
              fall tillräcklig för att fem av riksdagens sju partier, inklusive
              Socialdemokraterna, anser det befogat att fatta besluten i det
              här fallet i två steg. Till det kommer att Europaparlamentet,
              där vi alla är representerade, tidigare har godkänt förslaget.
            </seg>
          </u>
          <note xml:id="i-8e549016a124a4c2-0">
            Jag yrkar bifall till propositionen och avslag på reservationerna.
          </note>
          <note xml:id="i-f5629ce29394836b-0">
            I detta anförande instämde Karin Nilsson (c).
          </note>
          <note xml:id="i-fa485c012f577e54-1">
            Överläggningen var härmed avslutad.
          </note>
          <note xml:id="i-a9dfa5ae8d0ea229-0">
            7 § Hemlig teleavlyssning, m.m.
          </note>
          <note xml:id="i-46f6485ee07af1eb-1">
            Föredrogs
          </note>
          <note type="speaker" xml:id="i-eddae553b65deb5a-0">
            Anf. 29 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-3de0606a4d81cbb6-2">
            <seg xml:id="i-38c8d60f8cdbbf71-0">
              Herr talman! Jag vill börja med att yrka bifall till Socialdemokraternas
              reservation nr 1. I reservationen vill vi att den årliga skrivelse
              som redovisar användandet av hemliga tvångsmedel ska fortsätta
              att utvecklas och fördjupas samt även i fortsättningen skickas
              till riksdagen. Vi vill dessutom att detta ska understrykas genom
              ett tillkännagivande till regeringen.
            </seg>
            <seg xml:id="i-3021e78bd2678173-0">
              Det är vår fasta övertygelse att tvångsmedel behövs i kampen
              mot den typ av allvarlig och svårutredd kriminalitet som här berörs.
              Men användning av tvångsmedel är också ett intrång i människors
              integritet. Vi måste därför alltid väga integritetsintresset mot
              de berättigade kraven på att polisen ska ha moderna och effektiva
              arbetsmetoder. För att hela tiden ha en heltäckande bild av integritetsintresset
              och polisens möjlighet att bekämpa brott måste riksdagen få kompletta
              och fullödiga redovisningar av användningen av tvångsmedel. För
              att den parlamentariska kontrollen ska vara god krävs skrivelser
              som är heltäckande och ger en fullständig bild av läget.
            </seg>
            <seg xml:id="i-f2f363a372d6ce74-0">
              Av betänkandet går att utläsa att den moderatledda majoriteten
              i utskottet håller med om den socialdemokratiska reservationen.
              Därför ter det sig för mig obegripligt att man inte kan rösta
              med vår reservation.
            </seg>
            <seg xml:id="i-97e5292943f42d0f-0">
              Jag vill därför avsluta mitt anförande med att yrka bifall till
              reservation 1 och uppmana den borgerliga delen av utskottet att
              göra detsamma.
            </seg>
          </u>
          <note type="speaker" xml:id="i-a3003e038f4133a6-0">
            Anf. 30 LENA OLSSON (v):
          </note>
          <u who="lena_olsson_bb92b4" next="cont" xml:id="i-7ae4f28cdeb566a6-0">
            <seg xml:id="i-1cb9e51d592cc162-0">
              Herr talman! Vänsterpartiet har varit med och drivit på att den
              skrivelse som vi nu debatterar ska förbättras kvalitetsmässigt,
              och det har också gjorts kontinuerligt. Det är vi glada över,
              men vi tycker inte att det är tillräckligt. Det mest akuta behovet
              är nu att redovisa statistik över hur överskottsinformation från
              övervakningen har använts. Det vore också av intresse med en mer
              detaljerad redovisning av hur hemliga tvångsmedel används vid
              olika typer av brott och hur effektiv användningen har varit i
              dessa fall.
            </seg>
            <seg xml:id="i-8c2d6853eec6ff8b-0">
              Herr talman! Därmed vill jag yrka bifall till reservation 2.
            </seg>
            <seg xml:id="i-62ab134d956925a0-0">
              När man tittar på helheten när det gäller personlig integritet
              och övervakning är det ingen hemlighet att vi i Vänsterpartiet
              är oroade och starka kritiker av många av de förslag som har lagts
              fram på senare år.
            </seg>
            <seg xml:id="i-41381bbc93a817bf-0">
              Denna vår står vi också inför något av ett vägskäl inför framtiden.
              Jag personligen och partiet tycker att det borde debatteras flitigare
              i denna kammare. Vi har faktiskt förslag från regeringen, en lagrådsremiss,
              om att ge Försvarets radioanstalt möjligheter. Vi har också bordlagda
              förslag om buggning och preventiv tvångsmedelsanvändning som börjar
              bli aktuella igen.
            </seg>
            <seg xml:id="i-bf34d5317e09aea7-0">
              Centerpartiet och Kristdemokraterna slog tillsammans med oss
              vakt om rättssäkerheten och det fria samhället och bordlade förslagen.
              Nu lägger de sig platt för den övriga regeringen.
            </seg>
            <seg xml:id="i-a060d1096f738408-0">
              Under våren kommer Integritetsskyddskommitténs delbetänkande.
              Man kan misstänka att den inte kommer att vara så nådig i sin
              kritik mot hur lagstiftningsarbetet går till i bland annat dessa
              frågor. Centerpartiet och Kristdemokraterna vill invänta kommitténs
              arbete, och det ska bli spännande att se vad som händer om några
              veckor.
            </seg>
            <seg xml:id="i-5ec2b153d03d4770-0">
              Herr talman! Behovet av förstärkt parlamentarisk kontroll på
              detta område är akut. Det kommer också att växa om den nuvarande
              användningen av hemlig teleavlyssning och teleövervakning fortsätter
              att öka och det dessutom tillkommer nya varianter av tvångsmedel.
              Vänsterpartiet anser att det behövs ett bättre helhetsgrepp över
              tvångsmedelsanvändningen som är vidare än enbart en årlig skrivelse
              för att förstärka tillsynen och den parlamentariska kontrollen
              av användningen av hemliga tvångsmedel. Vänsterpartiet hoppas
              att regeringen prioriterar arbetet med att gå vidare med de förslag
              som fanns i utredningsbetänkandet Ytterligare rättssäkerhetsgarantier
              vid användande av hemliga tvångsmedel, m.m. , förslag som åtminstone
              är ett steg på vägen mot en förbättrad rättssäkerhet när det gäller
              dessa frågor.
            </seg>
          </u>
          <note xml:id="i-9b3fb89d19da7dd9-0">
            Anf. 31 ULRIKA KARLSSON i Uppsala (m):
          </note>
          <u who="lena_olsson_bb92b4" prev="cont" xml:id="i-ba03f9bb7462ba2b-0">
            <seg xml:id="i-e644dbac1fbde3d4-0">
              Herr talman! Låt mig börja med att konstatera att varje avlyssning
              och varje övervakning innebär en inskränkning av den enskilda
              individens integritet. För att tvångsmedel som hemlig telefonavlyssning,
              hemlig teleövervakning och hemlig kameraövervakning ska få användas
              krävs det att det är ett yttersta hjälpmedel för myndigheter att
              inhämta information i vissa förundersökningar angående grova brott.
              Det krävs att åtgärden är av synnerlig vikt för utredningen, och
              de hemliga tvångsmedlen får bara användas när en mindre ingripande
              åtgärd inte är tillräcklig.
            </seg>
            <seg xml:id="i-9a3b9930fa9e7491-0">
              För att användning av tvångsmedel ska kunna tillämpas krävs att
              tre allmänna principer är uppfyllda. Det är ändamålsprincipen,
              som knyter an till att tvångsmedlet ska vara knutet till det ändamål
              för vilket tvångsmedlet har beslutats, det är behovsprincipen,
              som säger att det ska finnas ett påtagligt behov av detta tvångsmedel
              och att en mindre ingripande åtgärd inte är tillräcklig, och det
              är dessutom proportionalitetsprincipen, som innebär att tvångsmedel
              får tillgripas endast om skälen för åtgärden uppväger det intrång
              eller men som i övrigt uppkommer och åtgärden innebär för den
              misstänkte eller något annat motstående intresse.
            </seg>
            <seg xml:id="i-7152d6a6e30909e6-0">
              I samband med riksdagsbehandlingen av förra årets skrivelse motsvarande
              den som vi i dag har på bordet framförde riksdagen två tillkännagivanden
              till dåvarande regering. Det första gällde ett tillkännagivande
              om en tydlig och snar förändring av redovisningens innehåll. I
              årets skrivelse, som vi har på bordet, lämnas ytterligare uppgifter,
              såsom uppgifter om de förundersökningar där man fått tillstånd
              att använda hemliga tvångsmedel. Det är i år en fylligare redovisning
              av åtgärdernas resultat. Nu redovisas andelen fällande domar för
              brott som låg till grund för besluten om avlyssning.
            </seg>
            <seg xml:id="i-530730abd75c1de4-0">
              Det är viktigt att stärka rättssäkerheten. Därför är det viktigt
              att denna nämnd kommer till stånd, och den kommer att vara ett
              komplement till den redovisning som riksdagen får på sitt bord.
              Redovisningen till riksdagen kommer att fortgå. Arbetet med en
              fylligare och tydligare redovisning fortsätter.
            </seg>
            <seg xml:id="i-4d052eb58a6181ed-0">
              Herr talman! Regeringens skrivelse om redogörelsen för tillämpningen
              av dessa bestämmelser om tvångsmedel gäller år 2005. Det är viktigt
              att förtydliga att denna skrivelse behandlar en redogörelse av
              tillämpningen av dessa tvångsmedel för ett verksamhetsår med en
              socialdemokratisk justitieminister. Jag vill därför tacka Maryam
              Yazdanfar för den självkritik som hon framförde här. Hon sade
              så här: Det är obegripligt för mig varför man inte kan rösta med
              vår reservation.
            </seg>
            <seg xml:id="i-c2ccf141bdd558e3-0">
              Hon såg behovet av en heltäckande och fullständig bild av läget.
              Jag kan instämma i det. Jag kan bara beklaga att den självkritiken
              inte har funnits tidigare. Jag kan också tacka den nya, borgerliga,
              regeringen som har utvecklat, förbättrat och fördjupat den här
              skrivelsen. Den har blivit tydligare och klarare.
            </seg>
            <seg xml:id="i-6a7a3bc51d6d7e62-0">
              Jag kan därmed också förklara lite varför vi inte går med på
              motionen och Socialdemokraternas reservation. I motionen säger
              Socialdemokraterna att man vill inrätta en särskild nämnd för
              granskning av hemliga tvångsmedel. Redan i fjol fick dåvarande
              socialdemokratiska regering ett tillkännagivande från riksdagen
              om att stärka den parlamentariska kontrollen. Detta arbetar nuvarande
              borgerliga regering med och avser att återkomma om till riksdagen
              under detta halvår.
            </seg>
            <seg xml:id="i-0cf94f05d850f4d1-0">
              Vidare vill Socialdemokraterna i sin motion att den årliga skrivelse
              i vilken redovisas användandet av hemliga tvångsmedel ska fortsätta
              att utvecklas och fördjupas. Den borgerliga regeringen avser också
              att utveckla och fördjupa de årliga skrivelserna.
            </seg>
            <seg xml:id="i-0c5e40b1bb728512-0">
              Vidare vill Socialdemokraterna i sin motion att riksdagen fortsättningsvis
              ska få redogörelser om arbetet med hemliga tvångsmedel. Detta
              arbetar nuvarande borgerliga regering med. Riksdagen kommer i
              fortsättningen att få redovisning till riksdagen.
            </seg>
            <seg xml:id="i-a2f8fcd77c974ae3-0">
              Herr talman! I årets redovisning har den borgerliga regeringen
              gjort en fylligare och tydligare redovisning av tillämpningen
              av hemliga tvångsmedel under verksamhetsåret 2005. Det är viktigt
              att riksdagen i fortsättningen får redovisningen för att kunna
              tillämpa och granska hemliga tvångsmedel. Det är också viktigt
              att en särskild nämnd får till uppgift att utöva särskild tillsyn
              av den verksamhet där det förekommer verkställighet av hemliga
              tvångsmedel. Det är positivt att årets rapportering har blivit
              fylligare och tydligare, och vi ställer oss positiva till att
              rapporteringen utvecklas än mer.
            </seg>
          </u>
          <note xml:id="i-eeb6380e0c980cae-0">
            Tillkännagivandet avsåg också att regeringen skyndsamt skulle
            återkomma till riksdagen med förslag om tillämpningen av hemliga
            tvångsmedel kan underställas en stärkt parlamentarisk kontroll.
            Regeringen arbetar nu aktivt med flera förslag i syfte att åstadkomma
            en stärkt parlamentarisk kontroll av tillämpningen av hemliga
            tvångsmedel.
          </note>
          <note xml:id="i-5254ca6294a307da-0">
            Det har kommit förslag om en nämnd, som har föreslagits i SOU
            2006:98, Ytterligare rättssäkerhetsgarantier vid användande av
            hemliga tvångsmedel, m.m. Där föreslås en nämnd under regeringen
            som ska få till uppgift att utöva särskild tillsyn av den verksamhet
            där det förekommer verkställighet av hemliga tvångsmedel. Regeringen
            kommer att återkomma till riksdagen med en proposition i ärendet
            under detta halvår, vilket får anses skyndsamt.
          </note>
          <note xml:id="i-d7f391bf4048a198-0">
            Därmed yrkar jag bifall till utskottets förslag.
          </note>
          <note xml:id="i-faf8f3c0fc39d08d-0">
            I detta anförande instämde Anders Hansson (m).
          </note>
          <note type="speaker" xml:id="i-d5bf2d28662f2b64-0">
            Anf. 32 PETER ALTHIN (kd):
          </note>
          <u who="peter_althin_598452" xml:id="i-c83952e8577ae60d-0">
            <seg xml:id="i-c9798ce11d4fc66c-0">
              Herr talman! Jag känner igen mig lite när jag står här. Det är
              ungefär som att stå i en rättssal och komma som nr 8 i ett gäng
              där man håller med dem som har varit precis före. Det Ulrika Karlsson
              har sagt här är ungefär det jag hade tänkt säga, och frågan är
              naturligtvis: Blir det bättre om jag säger det en gång till? Vad
              tror talmannen?
            </seg>
            <seg xml:id="i-6ad7795d0df12af2-0">
              Jag har några synpunkter att framföra i varje fall.
            </seg>
            <seg xml:id="i-34cf2385f256ff78-0">
              Det här är vårt sätt från riksdagen att göra en granskning av
              tillämpningen av de här tvångsmedlen. Under den något mera olyckliga
              tid då jag tillhörde ett parti som tillhörde oppositionen så återkom
              jag gång efter gång med krav på förbättringar av just den här
              redogörelsen. Säkert kan någon socialdemokratisk ambitiös tjänsteman
              plocka fram mina anföranden från tidiga år, där man kan se att
              jag återkommer med detta: Man måste ha det fylligare. Vi måste
              förstå vilken innebörden i dessa siffror är. Vad betyder det att
              50 procent eller 48 procent har haft betydelse för en förundersökning?
              Vad betyder det egentligen? Och vad betyder det att det är så
              få fall där domstolen säger nej till en begäran om tillstånd?
              Hur många fällande domar finns det? Hur kan vi öka vårt krav på
              den här översikten och den parlamentariska kontrollen?
            </seg>
            <seg xml:id="i-e760c8b05f5e3bbc-0">
              Jag stod säkert här även förra året och sade detta. Socialdemokraterna,
              som då hade större maktposition än i dag, lovade att det skulle
              bli bättre. Det tyckte vi alla, och nu har det faktiskt blivit
              bättre. Det intressanta, herr talman, är att vi alla tycker det,
              inte bara vi som står bakom förslaget utan även reservanterna
              tycker att det blivit bättre. Men självklart kan saker och ting
              bli ännu bättre. Det är självklart, eftersom det handlar om viktiga
              saker.
            </seg>
            <seg xml:id="i-7b0f021ce33d14b6-0">
              Kristdemokraterna har alltid slagits för integritetsfrågor. När
              vi tar ett beslut om hemliga tvångsmedel, till exempel hemlig
              teleavlyssning, vill vi veta effekten av det hela. Vad kom det
              ut av det? Var det meningsfullt? Ledde denna avvägning någonstans?
              Det skedde under en tid, 2005, då socialdemokratin styrde landet,
              i viss mån med hjälp av andra partier. Det har blivit bättre.
              Om det förhållit sig så olyckligt att vi fortfarande varit i opposition
              hade jag med tanke på denna redovisning medgivit det kan jag lova,
              herr talman att det blivit bättre.
            </seg>
            <seg xml:id="i-392ba168a4745f58-0">
              Säkert hade jag inte varit helt nöjd, för det är jag sällan.
              Det ska vi inte heller vara när vi har en kontrollfunktion. Vi
              ska inte vara helt nöjda. Allting kan bli lite bättre. Det har
              det blivit också i detta fall, vilket känns bra.
            </seg>
            <seg xml:id="i-195390a99e3e4d2b-0">
              Det kan emellertid bli ännu bättre. Vi vill veta hur många fällande
              domar det lett till, någon reservant talade om överskottsinformation,
              vilket jag tycker också är viktigt, alltså att vi är på tårna
              och kontrollerar att den sköts ordentligt. Vidare tror jag att
              nämnden blir ett komplement för att vi ska kunna känna trygghet
              vad gäller kontrollen över de hemliga tvångsmedlen.
            </seg>
            <seg xml:id="i-2b382291549fbab8-0">
              Sammanfattningsvis instämmer jag i det som sagts. Möjligen tycker
              jag att de som känner behov av att vi ska ansluta oss till reservanterna
              i stället borde komma till oss. Det verkar lite enklare och kanske
              också lite bättre. Det har alltså blivit bättre, och vi ställer
              oss bakom skrivelsen och utskottets förslag.
            </seg>
          </u>
          <note type="speaker" xml:id="i-473f516268dd5b60-0">
            Anf. 33 MEHMET KAPLAN (mp):
          </note>
          <u who="mehmet_kaplan_727649" xml:id="i-0b3d79e76c6672a7-1">
            <seg xml:id="i-8047586b227d0446-0">
              Herr talman! Justitieutskottets betänkande JuU4, som nu debatteras,
              gäller hemliga tvångsmedel. Själva idén med hemliga tvångsmedel
              har vi från Miljöpartiets sida haft stora problem med, främst
              för att det handlar om ett informationsöverskott. Det innebär
              att vi får olika typer av information som vi hoppas att den goda
              staten klarar av att hantera så att det kan leda till bra saker
              och lösa brott.
            </seg>
            <seg xml:id="i-0f94f224c5adb3c7-0">
              Problemet i detta fall är att den parlamentariska kontrollen
              inte är riktigt vad den borde vara. Dessutom ser vi ett problem
              med att själva redogörelsen för de tillstånd som funnits för just
              hemlig avlyssning varit av sådan art att vi inte riktigt kunnat
              se att uppklaringsfrekvenserna levt upp till de krav som ställts.
              Nu ser vi att det blivit bättre, även om den egentliga frekvensen
              ligger runt 50 procent. Det kan vara bra.
            </seg>
            <seg xml:id="i-1f68dc7d992c74d6-0">
              Just det här förslaget är emellertid inte det stora frågetecknet
              utan det är en del i den upptrappning av hemliga tvångsmedel som
              vi kommer att få se de närmaste tre fyra åren. Från Miljöpartiets
              sida vill vi därför ansluta oss till den reservation som Vänsterpartiet
              har till betänkandet, det är alltså reservation 2. Efter diskussioner
              i gruppen har vi kommit fram till att inte följa den tidigare
              idén om att yrka bifall till förslaget i betänkandet, utan i stället
              lyft upp frågan om en reservation. Vi vill därför yrka bifall
              till reservation 2.
            </seg>
          </u>
          <note type="speaker" xml:id="i-f4d6ff503d5d9346-0">
            Anf. 34 ALLAN WIDMAN (fp):
          </note>
          <u who="allan_widman_80f3d6" xml:id="i-0844d6590bf0474e-0">
            <seg xml:id="i-c45b01be6dc9dd79-0">
              Herr talman! Jag måste i Peter Althins efterföljd säga att det
              hela inte blir enklare när man är allra sist ut. Jag har dock
              hunnit göra några reflexioner med anledning av debatten.
            </seg>
            <seg xml:id="i-e63d51493980fa13-0">
              Jag håller i allt väsentligt med om det som Ulrika Karlsson säger.
              Hon tar upp viktiga saker och redovisar enligt min mening ett
              sant historiskt händelseförlopp. Hon sade att tvångsmedelsanvändningen
              innebär en kränkning av enskildas integritet. Jag skulle vilja
              lägga till att det innebär lite mer än så. Det innebär att statsmakterna
              också gör våld på de medborgerliga fri- och rättigheter som vi
              enligt grundlagen har, låt vara att det sker i brottsbekämpande
              syfte. Därför är det naturligtvis oerhört viktigt att den uppföljning
              som riksdagen gör blir så bra som det över huvud taget är möjligt.
            </seg>
            <seg xml:id="i-142d615360a30d3a-0">
              Herr talman! Jag har haft förmånen att följa dessa rapporter
              sedan jag kom in i riksdagen 2002. När man lägger dem bredvid
              varandra måste jag säga att det är svårt att se hur rapporterna
              utvecklats fram till i år, för nu har det skett materiella förändringar
              i redovisningen. Det mycket kryptiska begreppet har tvångsmedlet
              haft någon betydelse för förundersökningen har fått en mer väldefinierad
              innebörd, vilket givetvis är mycket bra. Det är också bra att
              det yttersta måttet på effektiviteten i tvångsmedelsanvändningen,
              nämligen andelen fällande domar, öppet redovisas.
            </seg>
            <seg xml:id="i-90612afbbd356cd5-0">
              För mig som är starkt intresserad av rättssäkerhetsfrågor är
              det glädjande att ytterligare förbättringar aviseras i regeringens
              skrivelse. Det gäller bland annat en stark parlamentarisk kontroll.
              En sådan kontroll inom ramen för en nämnd ska naturligtvis inte
              finnas i stället för den redovisning som sker till riksdagen utan
              vara ett tillägg till den.
            </seg>
            <seg xml:id="i-214ba6e785e2c43c-0">
              Jag vill avsluta med att säga att jag mot den bakgrunden är lite
              förvånad över framför allt Socialdemokraternas reservation i ärendet.
              Den nya justitieministern har tillbringat ungefär 150 dagar i
              Rosenbad. Man skulle kanske, herr talman, kunna efterlysa lite
              större tålamod hos dem som haft mer än 700 dagar i Rosenbad till
              sitt förfogande.
            </seg>
          </u>
          <note xml:id="i-21bfbfd15f815c1e-0">
            Med det, herr talman, yrkar jag bifall till utskottets förslag.
          </note>
          <note xml:id="i-fa485c012f577e54-2">
            Överläggningen var härmed avslutad.
          </note>
          <note xml:id="i-dd4bf42b24aef525-0">
            8 § Särskild utlänningskontroll
          </note>
          <note xml:id="i-46f6485ee07af1eb-2">
            Föredrogs
          </note>
          <note type="speaker" xml:id="i-44e36f510a3e2710-0">
            Anf. 35 KALLE LARSSON (v):
          </note>
          <u who="kalle_larsson_af99a5" xml:id="i-66506af7fa0155ed-0">
            <seg xml:id="i-c4c8deb3900fc6d8-0">
              Herr talman! Jag vill inleda debatten med ett lite längre citat.
            </seg>
            <seg xml:id="i-7e892f9c66667da8-0">
              Anklagelsen för terroristbrott är mycket suddig. Den kan ge intryck
              av att terrorister begår en särskild sorts brott som det krävs
              särskilda lagar för att bemöta. Men så är det inte. Allt som terrorister
              kan tänkas begå är förbjudet sedan urminnes tider: mord, sabotage,
              allmänfarlig ödeläggelse, kidnappning och så vidare.
            </seg>
            <seg xml:id="i-8d7f81240f7075cb-0">
              Skillnaden mellan terrorister och andra förbrytare är i lagens
              mening inte deras gärningar utan deras etnicitet. Vit svensk kan
              definitionsmässigt aldrig vara terrorist, samtliga icke-vita utlänningar
              i Sverige kan vara det.
            </seg>
            <seg xml:id="i-bc3e4db09047faf8-0">
              Skillnaden mellan terrorister och vita är brutalt enkel. Mot
              vita behövs bevis. Det behövs inte mot svartskalle, ty då kan
              terroristlagstiftningen träda i funktion. Om svartskallen är oskyldig
              vill säga, ty dessa lagar tillämpas bara mot oskyldiga. För finns
              det bevis om mord, sabotage eller kidnappning så döms de ju som
              vanligt. Domstolarna dömer problemfritt svartskallar varje dag
              om det finns bevis. Terroristlagarna är till för oskyldiga.
            </seg>
            <seg xml:id="i-a19961653c9ac2e8-0">
              Och en vit svensk kan självfallet aldrig behandlas på det sättet.
            </seg>
            <seg xml:id="i-967784cde304b76c-0">
              Dessa ord är inte mina. De kommer från Jan Guillou. Han ska ha
              äran av att ha skrivit dem. De är emellertid värda att under dagens
              debatt tas i beaktande av kammarens ledamöter. Det vi nu diskuterar,
              särskild utlänningskontroll, handlar nämligen i grund och botten
              om att det ska finnas en särskild lagstiftning, som inte berör
              mig eller herr Althin eller Ertsborn eller någon annan i denna
              kammare utan den som är utlänning och det som gör det extra straffbart
              att vara just utlänning, med straffpåföljder som inte finns för
              den som sedan generationer är född i landet. Det är en farlig
              utveckling, för den påverkar inte bara möjligheterna till rättssäkerhet
              för utländska medborgare utan också hur vi tänker och funderar.
            </seg>
            <seg xml:id="i-08ddbf71d9645f1b-0">
              Vänsterpartiet ställde under valrörelsen en fråga genom ett opinionsinstitut
              till ett stort antal svenskar. Frågan var: Tror du att kampen
              mot terrorismen, i Sverige och i världen, påverkar svenskarnas
              inställning till personer med utländsk bakgrund negativt eller
              tror du inte det?
            </seg>
            <seg xml:id="i-dfca44e74d8d7b86-0">
              Svaret, vilket jag tror att kammarens ledamöter egentligen är
              medvetna om, var överväldigande. 65 procent var övertygade om
              att kampen mot terrorismen, som den har kommit att kallas, påverkar
              våra uppfattningar negativt. Och, om någon partiföreträdare är
              intresserad av det, en majoritet i samtliga partier hade denna
              uppfattning. Inte oväntat var majoriteten tydligast bland Vänsterpartiets
              väljare. Kanske än mindre oväntat var att majoriteten var minst
              bland Folkpartiets väljare.
            </seg>
            <seg xml:id="i-62fa6efe95501e93-0">
              Men majoriteten av alla partiers sympatisörer ansåg att det här
              var en farlig utveckling eller att man åtminstone påverkades negativt
              i sin uppfattning.
            </seg>
            <seg xml:id="i-f285d8de0de5a58b-0">
              Det här är ett mönster som vi har kunnat se sedan en tid tillbaka.
              Tidigare har det diskuterats olika tvångsmedel i kammaren, både
              i dag och vid tidigare tillfällen. Det är alltid lätt att säga
              att ett tvångsmedel är befogat just vid det tillfälle då det ska
              införas, precis som att en lagstiftning kan tyckas vara befogad
              just vid det tillfälle då den införs. Tänk om det fasansfulla
              inträffar! Tänk om en terroristhandling begås! Ska vi då inte
              kunna säga att vi gjorde allt vi kunde?
            </seg>
            <seg xml:id="i-18b02a5af5f779d9-0">
              Men i skuggan av vad som då sker med de små stegens tyranni inför
              man ett samhällssystem som få egentligen är förespråkare för.
              Det är ett system av kontroll. Det är ett system av repressalier.
              Inte minst är det i det här fallet också ett system av misstänkliggörande.
            </seg>
            <seg xml:id="i-9fe0c66aeae2a08e-0">
              Det här är bakgrunden till att Vänsterpartiet under den allmänna
              motionstiden föreslog att man skulle avskaffa den särskilda lag
              för utlänningskontroll som vi i dag diskuterar. Skrivelsen i sig
              har ju inte föranlett någon motionsrätt, men vi är glada att Miljöpartiet
              ändå har anslutit sig till vårt förslag från motionstiden och
              att vi åtminstone är två partier i kammaren som vill avskaffa
              denna diskriminerande lagstiftning.
            </seg>
            <seg xml:id="i-9acba246b8aa4a52-0">
              I grunden är argumentationen inte så svår. Lagen är onödig. De
              saker som den förväntas hantera är möjliga att hantera ändå med
              annan lagstiftning. Man ska bestraffa brott naturligtvis i Sverige
              om det är där handlingen begås. Man kan också lämna ut utländska
              medborgare till de stater som de kommer ifrån om man önskar det.
              Den lagstiftningen finns på plats ändå.
            </seg>
            <seg xml:id="i-f7911f0e19e47d68-0">
              Därför är den lagstiftning som vi diskuterar i dag ingenting
              annat än ett enda stort misstänkliggörande av människor med annan
              etnicitet än den som de allra flesta i kammaren i dag representerar.
            </seg>
            <seg xml:id="i-9dff7de00d59333f-0">
              Herr talman! Jag yrkar bifall till reservationen och föreslår
              att kammaren i dag tar chansen att avskaffa svartskallelagen.
            </seg>
          </u>
          <note type="speaker" xml:id="i-1f010e22d52ebff5-0">
            Anf. 36 MEHMET KAPLAN (mp):
          </note>
          <u who="mehmet_kaplan_727649" xml:id="i-0b3d79e76c6672a7-2">
            <seg xml:id="i-23eaa68430f69773-0">
              Herr talman! Brott ska beivras. Terrorism ska bekämpas. Vi har
              i dag en världsordning där det så kallade kriget mot terrorismen
              har största prioritet. Av rädsla för att hamna på efterkälken
              vill Sverige vara med på tåget till vilket pris som helst trots
              att några egentliga hot inte verkar föreligga för Sveriges del.
            </seg>
            <seg xml:id="i-dc5a38d106a0beb6-0">
              Vi ska helst vara bäst. Den förra regeringen, som vi stöttade,
              hade en justitieminister som såg som sin uppgift att verkligen
              eskalera detta. Den justitieminister vi har i dag var tidigare
              väldigt kritisk mot det som den förra regeringen gjorde avseende
              den typ av frågor som vi också tagit upp i dagens två tidigare
              debatter. Tyvärr verkar hon bara ha fortsatt, och hon gör det
              hon ska göra så att Sverige inte framstår som mindre duktigt i
              EU-klassen.
            </seg>
            <seg xml:id="i-484ca6f86755d0df-0">
              Problemet är inte att det finns partier i riksdagen i dag som
              på något sätt skulle försöka stötta organiserad brottslighet,
              för det gör det inte. Problemet är snarare att det finns för många
              partier som blundar för de bieffekter som denna tänkta lagstiftning
              och den nuvarande lagstiftningen har för de människor som helt
              oskyldiga drabbas av detta.
            </seg>
            <seg xml:id="i-9176fa8ba821889b-0">
              Vi har en lag om särskild utlänningskontroll som vi tillsammans
              med Vänsterpartiet vill upphäva. Vi har en reservation om detta
              i betänkandet, och jag vill lyfta fram den.
            </seg>
            <seg xml:id="i-f3bbbc81ec07ea8d-0">
              Vad det handlar om är att denna lag lyfter fram och pekar ut
              människor och skapar den alienering som är så farlig. När vi är
              ute och träffar folk på gatan, i föreningar och i olika andra
              sammanhang brukar vi försöka lyfta fram det goda i att ha en lagstiftning
              så att alla vet vad som gäller. Ibland får vi då frågan: Är jag
              särskilt utsatt? Då brukar vi svara: Nej, alla är lika inför lagen.
              Vi har en grundläggande rättssäkerhet som gäller för alla i detta
              land.
            </seg>
            <seg xml:id="i-64240298546afc29-0">
              Därför blir en sådan här lag väldigt otydlig, eller snarare övertydlig.
              Jag tänker på paradoxen i att en särskild grupp av människor i
              vårt land beroende på sitt utlänningskap eller grad av utlänningskap
              pekas ut på ett särskilt sätt. Denna del av texten, som vi särskilt
              har lyft fram, tenderar också att vara nitisk såtillvida att det
              finns en uppdelning redan i grunden.
            </seg>
            <seg xml:id="i-9bc403d1450a3363-0">
              När jag är ute och träffar människor och ska försöka lyfta fram
              det goda med en tydlig lagstiftning riskerar jag alltid att få
              frågan: Men vad duger den här lagen till? Varför har vi en lag
              som heter lagen om särskild utlänningskontroll? Den otydligheten
              tror jag att vi råder bot på genom att upphäva denna lag.
            </seg>
            <seg xml:id="i-5bc3cf790aa2c49c-0">
              Jag yrkar bifall till den reservation vi har tillsammans med
              Vänsterpartiet.
            </seg>
          </u>
          <note type="speaker" xml:id="i-52fefe3dd7ae81e7-0">
            Anf. 37 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-2a88d6f400e19b0c-0">
            <seg xml:id="i-7d7d06a22a979ae7-0">
              Herr talman! Detta handlar i likhet med förra ärendet om en årlig
              skrivelse från regeringen. Den har lämnats av alliansregeringen.
              Som tidigare nämnts i debatten har dock alliansregeringen inte
              hunnit regera så många dagar ännu, vilket innebär att den skrivelse
              som har lämnats egentligen är en granskning av den socialdemokratiska
              regeringen. Granskningsperioden är från den 1 juli 2005 till den
              30 juni 2006. Det innebär att alliansregeringen delvis kommer
              att granska den socialdemokratiska regeringen också i nästa års
              skrivelse.
            </seg>
            <seg xml:id="i-2f98648d2857aa4b-0">
              Denna skrivelse kommer varje år och är ett sätt för oss att utöva
              en parlamentarisk kontroll över hur lagen om särskild utlänningskontroll
              tillämpas.
            </seg>
            <seg xml:id="i-a20a003751846826-0">
              Vad är då denna lag? Jag tror att det finns anledning att ta
              upp det, för i vissa delar landar denna debatt väldigt fel och
              blir väldigt slarvig. Jag måste säga att jag reagerar mycket starkt
              på begreppet svartskallelagen.
            </seg>
            <seg xml:id="i-a53283aea5bc84c3-0">
              Terroristlagarna kom första gången 1973 och permanentades 1975.
              Motivet var att kunna bekämpa internationell terrorism, att göra
              det möjligt att hindra terrorister från att komma in i Sverige,
              stanna kvar här och använda Sverige som bas. Det handlar om att
              ta hänsyn till rikets säkerhet. Det handlar om att motverka terroristbrott.
            </seg>
            <seg xml:id="i-c9b06efde7dca0ab-0">
              Motivet är ganska tydligt. Också ett rättssäkert samhälle måste
              kunna skydda sina medborgare men även människor bosatta i landet
              som finns här bland annat av asylskäl. Vi måste ha en skyddande
              lagstiftning.
            </seg>
            <seg xml:id="i-6b7b396c2e8ffdca-0">
              Hur ser hotläget ut i dag? Ja, det finns väl inga direkta hot
              mot Sverige just nu. Dock finns det naturligtvis alltid en risk
              att man använder Sverige som bas för annat. Jag ber att få påminna
              om att det inte är särskilt länge sedan det skedde terroristdåd
              i London, där bussar sprängdes den 7 juli 2005. Det är strax två
              år sedan. Jag vill påminna om Madrid. Jag vill påminna om den
              11 september. Jag vill återigen påminna om att lagen är av ganska
              gammalt datum och har ansetts motiverad. Den kom 1973 och permanentades
              1975.
            </seg>
            <seg xml:id="i-9f27469739101b43-0">
              Vad hände mer 1975? Den 24 april slog medlemmar ur den så kallade
              Röda armé-fraktionen till. De kom ursprungligen från någonting
              som kallades för det socialistiska patientkollektivet. Man angrep
              den tyska ambassaden. Motivet var att från svensk mark kräva att
              26 fängslade västtyska terrorister skulle släppas och att Sverige
              skulle ordna en Boeing 707 med besättning. Denna skulle finnas
              på Frankfurts flygplats.
            </seg>
            <seg xml:id="i-ac90749a100df45b-0">
              Vad hände? Man meddelade ganska snabbt att man skulle skjuta
              militärattachén, och mycket riktigt, kl. 14 sköts militärattachén
              med fem skott. Nu fick man inte riktigt som man ville, vilket
              innebar att man kl. 22.20 beslutade att man skulle skjuta också
              handelsrådet Heinz Hillegaart. Militärattachén avled inte omedelbart.
              Svenska poliser fick en möjlighet att hämta honom. Man var tvungen
              att i princip klä av sig naken för att göra det, men han avled
              senare på sjukhuset.
            </seg>
            <seg xml:id="i-fdf5498978d68697-0">
              Detta år permanentades terroristlagen. Det finns ibland motiv
              även för ett rättssäkert samhälle att kunna skydda sig.
            </seg>
            <seg xml:id="i-97d8a36d853773e4-0">
              Man ska inte använda den här lagen för en diskussion om etnicitet.
              Då tycker jag att man förstör diskussionen, såvida det inte är
              tyskar, som det handlade om i det här fallet. Men det är inte
              fråga om en svartskallelagstiftning utan det är fråga om en möjlighet
              för samhället att få skydda sina medborgare men också människor
              som kan finnas här av bland annat asylskäl.
            </seg>
            <seg xml:id="i-91409b2294bf471a-0">
              Det som är mest förvånande är att Vänsterpartiet inte har motionerat
              om det här förut. Det är första gången man tar upp det. De här
              skrivelserna brukar föranleda ett enigt utskott, och Vänsterpartiet
              brukar delta, likaväl som Miljöpartiet i ett enigt utskottsbetänkande
              när det gäller skrivelserna. De har inte behandlats över huvud
              taget den senaste mandatperioden. Man kan fråga sig vad Vänsterpartiet
              har kommit på och vad det är Miljöpartiet, kanske lite slarvigt,
              har råkat snubbla på. Vad är nytt? Har världen blivit så mycket
              tryggare sedan förra året? Vad är motivet?
            </seg>
            <seg xml:id="i-5c1f91f3aed04d18-0">
              I motivet sägs det att det här är rättsosäkert samtidigt som
              det saknas tvåpartsförfarande och liknande. Men jag tror att det
              är viktigt att också påpeka att i de fall man ska tillämpa lagen
              måste det hämtas yttrande från Migrationsverket. Om det inte är
              väldigt brådskande, och de fallen kan ju finnas, ska man också
              inhämta yttrande från tingsrätten, där även den person som eventuellt
              kan utvisas har rätt att få delge sin uppfattning. Det är inte
              så hemligt, det är inte så rättsosäkert som man försöker göra
              gällande.
            </seg>
            <seg xml:id="i-75b1715c61d578e3-0">
              Det är till och med så att i det fall man kan fastslå att det
              är en terrorist som är farlig för oss skyddar vi ändå den personen
              om han skulle vara hotad. Det innebär att han har möjlighet att
              få stanna kvar i landet, med en liten begränsning. Han måste göra
              en anmälan. Frågan är om vi inte ändå kan anse att det i det fallet
              är lämpligt.
            </seg>
            <seg xml:id="i-bcb9459c3efbea4c-0">
              Missbrukas den här lagen? I den här skrivelsen kan alla läsa
              att den har tillämpats två gånger i år, inga nya fall. Egentligen
              är det personer som har begärt att få besluten omprövade. Totalt
              har man på 15 år tillämpat lagen 34 gånger. Det handlar inte om
              mer.
            </seg>
            <seg xml:id="i-f3c4126bab4bf4b8-0">
              Konstitutionsutskottet har granskat rättstillämpningen ganska
              nyligen. Konstitutionsutskottet sade då att granskningen inte
              gav vid handen annat än att ärendena handlades med iakttagande
              av enskildas grundläggande fri- och rättigheter som de utformats
              i lagstiftningen. Granskningen har inte gett anledning till något
              ytterligare uttalande.
            </seg>
            <seg xml:id="i-3a97691f50ccf87d-0">
              Jag blir lite fundersam just därför att jag lyssnade på en interpellationsdebatt
              i går där Kalle Larsson interpellerade justitieministern och också
              identifierade att det kan finnas hot mot iranska asylsökande här
              i landet, i första hand kanske från den iranska regeringen. Men
              det finns faktiskt en möjlighet att även organisationer kan ha
              ett syfte att komma åt flyktingar och asylsökande här i landet
              och därmed också utöva terroristbrott.
            </seg>
            <seg xml:id="i-f249ad8fb64a5221-0">
              På något sätt måste Kalle Larsson här ha slagit knut på sig själv.
              I interpellationsdebatten med justitieministern i går insåg han
              att samhället måste kunna vidta någon form av åtgärder för att
              skydda medborgare här. Men i dag anser han det inte, då är det
              svartskallelagstiftning.
            </seg>
            <seg xml:id="i-a9896d7340e39ffd-0">
              Jag vill avsluta med att yrka bifall till utskottets förslag
              och med att citera Anna-Greta Leijon efter ambassaddramat. Det
              handlar om utvisningen: Det var ingen lockande framtid att ha
              tyska terrorister sittande i svenska fängelser med risk för fritagningar.
            </seg>
          </u>
          <note xml:id="i-6f73128f06d9e059-0">
            Bifall till utskottets förslag!
          </note>
          <note type="speaker" xml:id="i-1854832a3e8c581d-0">
            Anf. 38 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-1">
            <seg xml:id="i-4c209f6a25ea4607-0">
              Herr talman! Vad är det vi får höra som försvar för den här lagstiftningen
              egentligen? Jag har hört två argument. Krister Hammarbergh får
              hjälpa mig om det finns fler i hans något yviga argumentation.
            </seg>
            <seg xml:id="i-e875ae5727a32975-0">
              Det ena är att det är en gammal lag. Den har funnits förut. Okej!
              Det finns många gamla lagar som kan förtjäna att ses över och
              eventuellt också avskaffas. Vi behöver inte dra en rad av dem
              som vi tidigare i historien har avskaffat. Det är inget skäl i
              sig att lagen är gammal.
            </seg>
            <seg xml:id="i-da58211a37f03e00-0">
              Sedan gör Krister Hammarbergh en uppräkning av terroristaktioner
              genom tiderna. Det är en intressant historisk exposé. Han försöker
              liksom antyda att vill man inte ha den här lagstiftningen vill
              man vara lite mildare, mjukare, kanske rent av förlåtande och
              välkomnande till de aktiviteter som har utförts från terroristers
              sida.
            </seg>
            <seg xml:id="i-5a951fb1ad7b4a8c-0">
              Men, och det är min första konkreta fråga, hade de aktioner som
              Krister Hammarbergh nämner varit lagliga om den här lagstiftningen
              inte hade funnits? Hade det plötsligt saknats straff i Sverige
              för kidnappning, mord och vad det nu var mer av brottslighet som
              vi kunde räkna upp. Jag tror inte det.
            </seg>
            <seg xml:id="i-202e46ed01405d0c-0">
              Det är intressant att Krister Hammarbergh följde interpellationsdebatten
              i går. Jag hoppas att fler gjorde det. Den finns ju att läsa i
              efterhand på riksdagens hemsida om man så önskar. Den handlade
              om att Sverige och Säpo har tillåtit att personer från den iranska
              regimen har spionerat på flyktingar och andra svenska medborgare.
            </seg>
            <seg xml:id="i-5d11b8a51e97bea7-0">
              Men lagen om särskild utlänningskontroll har ingen betydelse
              i den frågan. Där är det bara att gå direkt och pröva om brott
              har begåtts. Det finns inga bekymmer med det. Men Säpo har valt
              att inte göra det och att i stället sekretessbehandla uppgifter
              just med hänvisning till terroristlagstiftningen. Den interpellationsdebatt
              vi hade i går har Krister Hammarbergh uppenbarligen missförstått.
            </seg>
          </u>
          <note type="speaker" xml:id="i-1c88b3fdf52ceebc-0">
            Anf. 39 KRISTER HAMMARBERGH (m) replik:
          </note>
          <u who="krister_hammarbergh_315a95" xml:id="i-2a88d6f400e19b0c-1">
            <seg xml:id="i-5133274043146f1a-0">
              Herr talman! Jag skulle vilja börja med att fråga Kalle Larsson
              om han fortfarande står för begreppet svartskallelagstiftning.
              Jag tycker att det är kränkande, för det handlar inte om etnicitet.
              Det skulle, vilket jag knappast tror, kunna handla även om norrmän.
              Gör inte det här till en etnisk debatt!
            </seg>
            <seg xml:id="i-460e979d6f2a1a8a-0">
              Krister Hammarbergh gör en historisk exposé, säger Kalle Larsson.
              Låt mig då fråga Kalle Larsson: Finns inte terrordåd? Har inte
              en stat eller ett land behov av att skydda sig? Jag vill hävda
              det. Det är kanske där vi har olika uppfattningar. Men gör det
              inte till en etnisk fråga!
            </seg>
            <seg xml:id="i-534ce310f8546210-0">
              Terrordåd är förbjudna. Man får inte mörda. Man får inte bränna.
              Syftet med den här lagstiftningen är faktiskt att förhindra att
              brottet uppstår. Eller är Kalle Larssons lösning: Låt dem härja
              fritt och lagför dem i efterhand!
            </seg>
            <seg xml:id="i-bb5a0a1ed750214f-0">
              Det här drar in integriteten för människor som kommer härifrån
              som har syftet att komma åt någon som finns i det här landet.
              Det är sant och det är riktigt. Jag vill hävda att ett land som
              Sverige måste kunna skydda sig mot den typen av brott. Där skiljer
              vi oss uppenbarligen också åt.
            </seg>
            <seg xml:id="i-8c32f96d23739449-0">
              Det är ett bekymmer när utländska stater väljer att förfölja
              sina tidigare medborgare. Det är betydligt svårare att komma åt.
              Men fallet kan likaledes vara att det inte är en stat utan en
              organisation, kommunistisk eller någon annan, som vill förfölja
              människor här. Där har vi en möjlighet att tillämpa den här lagen.
              Eller anser Kalle Larsson att det är skillnader i hur man förföljs?
            </seg>
          </u>
          <note type="speaker" xml:id="i-c4df2d5fb9b0fc51-0">
            Anf. 40 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-2">
            <seg xml:id="i-6c62e14a503424b0-0">
              Herr talman! Jag är inte säker på att logiken blev klarare av
              det anförandet.
            </seg>
            <seg xml:id="i-5c47e5e9830b170a-0">
              Nu gjorde Krister Hammarbergh den klassiska finten som jag tror
              att kammaren ska vara medveten om. Om man inte vill ha den här
              lagstiftningen är man egentligen av en annan uppfattning om huruvida
              terrorism ska bekämpas eller inte. Jag faller inte i den fällan.
              Jag bemödar mig inte ens om ytterligare kommentarer.
            </seg>
            <seg xml:id="i-f2123f755da0b899-0">
              Jag går till frågan om svartskallelagstiftning. Vi kanske ska
              byta ord till icke-svensklagstiftning, särskild lag för bekämpande
              av icke-svenskar. Om det är bättre beteckningar för dig så använd
              dem i stället. Jag tror att de flesta människor i det här landet
              är väl medvetna om att det är få norrmän som kommer att prövas
              om de inte är just svartskallar enligt denna lagstiftning. Det
              är långt mycket vanligare att det är personer med mörk hudfärg
              och svart hår som betraktas som terrorister. Det är just där misstänkliggörandet
              uppstår.
            </seg>
            <seg xml:id="i-ca032f10e5cd2d27-0">
              Jag vill kort informera Krister Hammarbergh om att det finns
              något som kallas för förberedelse till brott också i de flesta
              andra lagstiftningar. Den här lagstiftningen hjälper oss inte
              på ett sätt som annan lagstiftning inte skulle göra för att förhindra
              förberedelse till brottslig verksamhet i Sverige. Förberedelse
              till terroristbrott eller annan brottslighet är inte heller tillåtet,
              och det kan bestraffas. Kan inte Krister Hammarbergh i sin sista
              replik i det här replikskiftet tala om för oss vilka förberedelser
              till brott som denna lagstiftning vill komma åt och kan komma
              åt som inte annan lagstiftning redan täcker?
            </seg>
            <seg xml:id="i-c8275ea0169b52dc-0">
              Jag försöker vädja till Krister Hammarbergh att se mer överblickande
              på detta. Är inte Krister Hammarbergh lite orolig för vad det
              är för samhällssystem vi håller på att bygga när människor upplever
              att kampen mot terrorismen har inneburit att vi har så mycket
              mer negativa uppfattningar om människor från andra länder?
            </seg>
          </u>
          <note type="speaker" xml:id="i-b1e28b27ecc09d8b-0">
            Anf. 41 KRISTER HAMMARBERGH (m) replik:
          </note>
          <u who="krister_hammarbergh_315a95" xml:id="i-2a88d6f400e19b0c-2">
            <seg xml:id="i-6d262d1a675ef0bb-0">
              Herr talman! Låt oss konstatera att terrorn byter ansikte. Tack
              och lov försvinner vissa terrorgrupper tyska och italienska. Nya
              terrorgrupper dyker upp. Det är i första hand inte fråga om etnicitet.
            </seg>
            <seg xml:id="i-a927b2f832ac03bb-0">
              Jag ska inte tacka Kalle Larsson, men det är bra att du snyggar
              upp lite grann och tar bort begreppet svartskallelagstiftning
              och ändrar det till icke-svensklagstiftning. Det är bra att du
              inte gör detta till en debatt om etnicitet. Vad du gör här är
              att du själv pekar ut dem med annan hudfärg som terrorister. Det
              är slarvigt. Jag tror inte att det var ditt syfte, men det var
              den slutsats du själv kom fram till.
            </seg>
            <seg xml:id="i-435bf0dd83d9df5e-0">
              Jag tror inte att norrmän kommer att ställa till det. Jag hoppas
              innerligt det. Det är icke fråga om en lagstiftning om etnicitet
              utan det är fråga om att kunna skydda samhället mot människor
              som vill skada det rättssamhälle vi är rädda om.
            </seg>
            <seg xml:id="i-129cb3dd2825cf44-0">
              Jag hoppas att vi slipper ha denna typ av debatter i framtiden.
              Någonting har hänt. Det här har tidigare inte föranlett Vänsterpartiet
              att väcka motioner. Nu har plötsligt idén kommit upp. Frågan är
              vilken händelse det är som har gjort att Vänsterpartiet har kommit
              fram till att den här lagstiftningen är helt felaktig jämfört
              med tidigare. Jag har svårt att förstå varför, men tidigare har
              man uppenbarligen inte haft någon uppfattning om den.
            </seg>
          </u>
          <note xml:id="i-271ad111bf361615-0">
            Jag yrkar bifall till utskottets förslag.
          </note>
          <note type="speaker" xml:id="i-b8d369687dd0d266-0">
            Anf. 42 JAN ERTSBORN (fp):
          </note>
          <u who="jan_ertsborn_202f6d" xml:id="i-f6e2e165affc2a0f-0">
            <seg xml:id="i-10c3367d24637691-0">
              Herr talman! Vänsterpartiet och Miljöpartiet ställer frågan om
              lagstiftningen är onödig. Jag skulle önska att Vänsterpartiet
              och Miljöpartiet hade rätt, och då skulle jag också instämma i
              deras reservation. Men tyvärr ser inte verkligheten ut på det
              sätt som Vänsterpartiet och Miljöpartiet vill beskriva. Vårt land
              liksom andra demokratier behöver verktyg för att skydda sig mot
              terrorister. Här är ett verktyg som har använts i ett mindre antal
              fall.
            </seg>
            <seg xml:id="i-f41b2b54b900413f-0">
              Vi i Folkpartiet liberalerna blev ofta under förra mandatperioden
              beskyllda för att vi inte iakttog säkerhetsintressena i tillräckligt
              stor utsträckning. Men det är vad vi försöker göra. Det är vår
              ambition att vi ska ha ett rättssäkert samhälle i Sverige. Vi
              skulle önska att denna lagstiftning skulle kunna hanteras inom
              ramen för ett offentligt tvåpartsförhållande i domstol. Men det
              finns i den här lagstiftningen och i problemet med terrorism saker
              och ting som inte kan offentliggöras. Utskottet har i betänkandet
              pekat på det speciella förhållandet att det finns uppgifter som
              vår regering får från utländska regeringar som inte kan offentliggöras.
              Det är viktigt att veta att det finns skäl för att ha den ordning
              vi har.
            </seg>
            <seg xml:id="i-1d0338bf539e831f-0">
              Som den rättssäkerhetsivrare jag påstår att jag är, och som vi
              alla i Folkpartiet försöker att vara, är jag ändå tillfredsställd
              över att det är ett så litet antal fall som kommer i fråga. Det
              är mycket begränsat, som Krister Hammarbergh har visat här. Det
              ska vi känna stor tillfredsställelse över.
            </seg>
            <seg xml:id="i-419f046321fff095-0">
              Genom att inte säga mer ger jag kollegan Althin en möjlighet
              att tillföra debatten ytterligare något. I övrigt kan jag i allt
              väsentligt instämma i vad Krister Hammarbergh har anfört.
            </seg>
          </u>
          <note type="speaker" xml:id="i-a18fab1b2b735960-0">
            Anf. 43 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-3">
            <seg xml:id="i-9da51d4d2ced83f2-0">
              Herr talman! Det var inte ett så uttömmande anförande, men det
              var klart och tydligt. När man dessutom säger att man i allt väsentligt
              instämmer i tidigare anförande finns det mängder av frågor att
              ställa. Eftersom instämmandet kom där vill jag klargöra att för
              min del tycker jag att begreppet svartskallelagstiftning i allt
              väsentligt är passande för den här lagen även i fortsättningen.
              Jag försökte hjälpa en tidigare debattör att hitta lagstiftningsetiketter
              som han själv tyckte passade bättre.
            </seg>
            <seg xml:id="i-4fe42561c1abbab0-0">
              Jan Ertsborn nämner att detta skulle vara en lagstiftning som
              används sällan och att vi ska vara glada för det. Det ska vi förstås.
              Men ett problem med lagstiftningen är att den har en signaleffekt.
              Jag har många gånger fått frågan varför detta kommer fram nu.
              Varför har ni börjat med den typen av funderingar vid det här
              tillfället? Vad är det som har hänt?
            </seg>
            <seg xml:id="i-08afb465359187f2-0">
              Det som har hänt är att människors uppfattningar har börjat vridas
              i allt tydligare främlingsfientlig riktning. Jag tänkte ställa
              en fråga till Jan Ertsborn. Även om användandet är begränsat,
              finns det inte en risk att det ger signaler om att människor med
              utländsk bakgrund kan behandlas annorlunda, mindre rättssäkert,
              än personer som har svensk bakgrund? Det är inte bara jag som
              ställer den frågan. 57 procent av Jan Ertsborns egna sympatisörer
              svarar ja på frågan om de tror att kampen mot terrorismen har
              påverkat svenskarnas inställning negativt. Hur vill du hantera
              detta? Är det med fortsatt stöd till lagstiftning som i allt väsentligt
              inte behövs?
            </seg>
          </u>
          <note type="speaker" xml:id="i-0977ada1dd74cf64-0">
            Anf. 44 JAN ERTSBORN (fp) replik:
          </note>
          <u who="jan_ertsborn_202f6d" xml:id="i-f6e2e165affc2a0f-1">
            <seg xml:id="i-9d1539255bfdec33-0">
              Herr talman! Till skillnad från en del andra debattörer försöker
              jag svara på de frågor som ställs i interpellationsdebatter. Det
              tycker jag att vi ledamöter skulle vara lite bättre på.
            </seg>
            <seg xml:id="i-2b23a9ba4ba35126-0">
              När det gäller Kalle Larssons första fråga om etiketten tycker
              jag inte att det är något som helst fel att kalla lagen vid dess
              rätta namn, nämligen lagen om särskild utlänningskontroll. Det
              är så den heter, och det är den perfekta etiketten.
            </seg>
            <seg xml:id="i-f14f6135b932a6d8-0">
              När det gäller signaleffekten och risken vore jag inte ärlig
              om jag inte medgav att det finns en risk på det sätt som Kalle
              Larsson anför. Men lagstiftningen har en helt annan signal i en
              helt annan riktning, nämligen i den riktning som gör att vi förhoppningsvis
              aldrig får se några terroristbrott i det här landet. Det är den
              viktiga signalen och den viktiga riktningen i den här lagstiftningen,
              nämligen att det aldrig ska bli aktuellt att tillämpa lagen.
            </seg>
          </u>
          <note type="speaker" xml:id="i-52b381553edd4c00-0">
            Anf. 45 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-4">
            <seg xml:id="i-6d76b0e35f608a0b-0">
              Herr talman! Då kvarstår frågan om det inte finns annan lagstiftning
              som har samma effekt att förhindra den brottslighet vi här talar
              om. Den frågan återstår att besvara. Är inte terrorism och förberedelser
              till terroristaktiviteter klart och tydligt förbjudna redan i
              annan lagstiftning, och därmed är det möjligt att ingripa mot
              sådant?
            </seg>
            <seg xml:id="i-be54a8bf1c53f930-0">
              Vi ska inte göra namnfrågan till en huvuddiskussion, men problemet
              med begreppet särskild utlänningskontroll är att det är lite svårt
              att veta vad som är vad. Är det en särskild kontroll av alla utlänningar?
              Är det en särskild utlänning som behöver kontrolleras? Det är
              den debatten vi har här. De som förespråkar lagstiftning menar
              att det är en särskild utlänning. Det är bara den person som förbereder
              brottslighet som behöver kontrolleras.
            </seg>
            <seg xml:id="i-a1d8067e821f9135-0">
              Min poäng är att det är det motsatta som sker, nämligen att det
              blir en särskild kontroll av utlänningar och därmed också ett
              misstänkliggörande av människor med utländsk bakgrund. Kan Jan
              Ertsborn möjligen med den invändningen överväga namnfrågan en
              gång till?
            </seg>
          </u>
          <note type="speaker" xml:id="i-d4c0e26427bc3788-0">
            Anf. 46 JAN ERTSBORN (fp) replik:
          </note>
          <u who="jan_ertsborn_202f6d" xml:id="i-f6e2e165affc2a0f-2">
            <seg xml:id="i-880a80dce373482e-0">
              Herr talman! Jag tycker fortfarande att lagen har sin rätta beteckning.
              Signalsystemet är onekligen mest riktat åt det håll som är avsett,
              nämligen att förebygga brottsliga handlingar i det här landet.
            </seg>
            <seg xml:id="i-66d38f02f50f586a-0">
              Jag medger att de allra flesta brottsliga handlingar som jag
              kan tänka mig är det enligt brottsbalken eller annan speciallagstiftning
              i det här landet. Men som jag sade i mitt korta anförande finns
              det skäl för att i vissa mycket speciella situationer ha ett annat
              förfaringssätt, där man inte kan pröva saken i domstol. Det tycker
              jag är tillräckligt för att vi ska bibehålla den här lagstiftningen.
              Men som jag sade tidigare känns en restriktiv tillämpning oerhört
              tillfredsställande.
            </seg>
          </u>
          <note type="speaker" xml:id="i-3772840127bc0171-0">
            Anf. 47 PETER ALTHIN (kd):
          </note>
          <u who="peter_althin_598452" xml:id="i-c83952e8577ae60d-1">
            <seg xml:id="i-d70bfb511ec742cb-0">
              Herr talman! Det vi nu håller på att diskutera är skrivelsen
              om särskild utlänningskontroll, som berör en tid då vi hade en
              annan regering, alltså mellan den 1 juli 2005 och den 30 juni
              2006.
            </seg>
            <seg xml:id="i-ef16b51bc80781c5-0">
              Jag har diskuterat och debatterat rätt ofta med Kalle Larsson
              inte så ofta som vi vill kanske, men ändå och jag tycker att det
              är ganska kul att debattera med honom. Det beror ofta på att vi
              när det gäller integritetsfrågor och rättssäkerhetsfrågor inte
              ligger så långt ifrån varandra som vi gör på andra områden, självklart.
              Men här tappar du, Kalle Larsson, i seriositet.
            </seg>
            <seg xml:id="i-e027afeb9c8cfb74-0">
              Genom att dunka på och kalla detta en svartskallelag skrämmer
              du ju upp stora delar av den befolkning som besöker Sverige, som
              bor i Sverige och som kommer hit till Sverige. Du går ut och säger:
              Det finns en särskild lag för er, där vi kontrollerar er mer än
              någon annan, varje svartskalle på ett specifikt sätt. Du skrämmer
              ju allesammans! I mina ögon tappar du då lite av det allvar som
              du ibland ändå visar. Det finns till och med ljusa danskar som
              kan bli föremål för det här, som skulle säga att de är så långt
              ifrån svartskalle man kan komma.
            </seg>
            <seg xml:id="i-b43ae7eb05dae24d-0">
              Det här är en lagstiftning som ligger som en yttersta ram, som
              en yttersta gräns. Precis som du säger har vi en väldig massa
              bestämmelser i brottsbalken, men så finns det en möjlighet som
              man har tagit vara på här, nämligen om man kan befara att en viss
              person kan medverka till terroristbrott, alltså före förberedelsestadiet,
              som du har läst på, och jag kan bekräfta att det är riktigt det
              finns lagstiftning för. Det finns alltså en liten möjlighet att
              gå ett steg före.
            </seg>
            <seg xml:id="i-6c065b969738ba99-0">
              Och detta, Kalle Larsson och alla andra som har synpunkter, ska
              man vara väldigt försiktig med och ha väldig kontroll över. Det
              finns ett kontrollsystem för det här, som du känner till om du
              har läst det här och som säkert alla andra känner till.
            </seg>
            <seg xml:id="i-be8aaa81becd852a-0">
              Kalle Larsson försöker göra en partipolitisk variant av det hela,
              och då frågar man: Vad har nu hänt? I vilka fall används den?
              Under 2005 fram till den 30 juni 2006 var det icke ett enda nytt
              fall, utan det är två gamla fall som man prövar. Kom ihåg det,
              Kalle Larsson, när du skrämmer alla dem som vi står bakom, nämligen
              alla gäster i Sverige, alla invandrare som kommer till Sverige,
              alla som kommer hit med asylrätten, som vi värnar om! Du skrämmer
              upp dem när du säger detta. Det är inte ett enda nytt fall!
            </seg>
            <seg xml:id="i-0ef9d6b73eb85518-0">
              Det är viktigt att vi har kontroll på det hela. Hade det varit
              hundratals eller tusentals fall hade du möjligen haft något under
              fötterna. Jag tycker att det är viktigt att man har kontroll och
              verkligen undersöker för att se att det inte händer någonting,
              att det inte växer. Den kontrollen finns; det finns en parlamentarisk
              kontroll, och det finns en kontroll när det gäller de enskilda
              fallen.
            </seg>
            <seg xml:id="i-84c5c48f03901150-0">
              Jag yrkar därför bifall till utskottets förslag och avslag på
              reservationen, Kalle Larsson, eftersom du dessvärre inte vill
              ha en seriös debatt utan tyvärr vill diskutera någonting helt
              annat.
            </seg>
          </u>
          <note type="speaker" xml:id="i-20a6c66f86fa6ed0-0">
            Anf. 48 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-5">
            <seg xml:id="i-b828a47327a0fca5-0">
              Herr talman! Det är möjligt att Peter Althin i kraft av sitt
              ämbete och sin ålder i de här frågorna anser sig kunna döma ut
              andra debattörer som oseriösa. Det skulle vara mig fjärran att
              göra det med någon motdebattör. Man har sin frihet att från kammarens
              talarstolar framföra sina åsikter och delta i den allmänna politiska
              debatten. Jag tror att även de frågor jag ställer förtjänar sina
              svar.
            </seg>
            <seg xml:id="i-53d10fd9b435893e-0">
              Den första frågan är: Varför är Peter Althin så noga med att
              säga att det är en annan regering som man nu granskar? Skulle
              det på något vis minska skulden på den här regeringen att vilja
              fortsätta med denna lagstiftning?
            </seg>
            <seg xml:id="i-c3fdbacbb5a14180-0">
              Peter Althin nämner att inte ett enda nytt fall har kommit fram
              på senare tid, och då måste man väl få ställa frågan: Varför ska
              vi ha lagstiftningen om den inte ens behöver användas? Är det
              bara signaleffekter vi talar om? Är det bara effekten att människor
              ska veta att om man kommer från ett annat land ska man vara jäkligt
              försiktig inte med att begå terroristbrott, för det är olagligt,
              inte med att förbereda terroristbrott, för det är olagligt, utan
              att dra på sig misstanken om att man eventuellt förbereder, tänker
              förbereda, drömmer om att förbereda, har läst någonstans om att
              förbereda eller har hört av någon att man kanske skulle kunna
              förbereda terroristbrott? Det är ju det man ska vara försiktig
              med.
            </seg>
            <seg xml:id="i-970c9f8159cb0468-0">
              Vi ska minnas att det finns en begränsad rättssäkerhet i den
              här processen. Det är en del av poängen med den vi behöver inte
              bevisa något i vanlig mening.
            </seg>
            <seg xml:id="i-2d3b7702d0e07acd-0">
              Den viktiga frågan är, om lagstiftningen faktiskt inte används
              och det är förbjudet att både genomföra och förbereda brottslig
              verksamhet: Vad ska vi med den här lagen till? Vi har ställt oss
              den frågan, och vi har gett svaret.
            </seg>
          </u>
          <note type="speaker" xml:id="i-abf6d37229387a1f-0">
            Anf. 49 PETER ALTHIN (kd) replik:
          </note>
          <u who="peter_althin_598452" xml:id="i-c83952e8577ae60d-2">
            <seg xml:id="i-ba3f68f54c813408-0">
              Herr talman! Ja, Kalle Larsson, det här blir ännu mer förvirrande
              när du fortsätter, tyvärr.
            </seg>
            <seg xml:id="i-c1a1554a0f6f323c-0">
              Vi har en lagstiftning som inte används, kan man säga. Behövs
              den då? Ja, det kanske är därför som vi har den, för att förhindra.
              Du kan inte vara så borta i de här sammanhangen. Du har självklart
              rätt att ställa vilka frågor som helst. Att jag poängterar att
              det här hände under den socialdemokratiska regeringen är för att
              du ska få ett historiskt perspektiv, som inte behöver gå tillbaka
              till 1975 utan som går tillbaka till 2005 och en del av 2006.
            </seg>
            <seg xml:id="i-e2380078cb839e65-0">
              Självklart finns det lagstiftningar som efter ett visst antal
              år kanske inte behövs längre därför att de har tjänat sitt syfte.
              Den här lagstiftningen finns. Den har inte använts på något nytt
              fall under den period som skrivelsen redogör för. Det är bra det
              är alldeles utmärkt att det är på det sättet.
            </seg>
            <seg xml:id="i-b4e0b1dc22ceb66f-0">
              Det är nonsens att påstå att det inte behövs någon bevisning.
              Då skrämmer du dem ännu mer. Stackarna på gatorna tror att det
              finns en risk för att man kan komma och gripa dem hur som helst,
              när som helst och utan att ha något som helst underlag.
            </seg>
            <seg xml:id="i-f4455cf0a6ac0092-0">
              Jag hoppas att denna brist i tankeverksamhet från din sida bara
              är ett tillfälligt litet glapp och att vi kan fortsätta att diskutera
              rättssäkerhetsfrågor och integritetsfrågor på ett seriöst och
              sakligt sätt fortsättningsvis.
            </seg>
          </u>
          <note type="speaker" xml:id="i-9524027564fdf01b-0">
            Anf. 50 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-6">
            <seg xml:id="i-09a5113ad6e5f720-0">
              Herr talman! Jag är inte rädd för fräna debatter, men det bör
              väl ändå noteras att den teknik som Peter Althin just nu använder
              inte är att svara på frågor och redogöra för sina motiv, utan
              det är att använda begrepp som förvirrande, borta och brist i
              tankeverksamhet.
            </seg>
            <seg xml:id="i-4073b377e41ba678-0">
              Jag undrar om de flesta som hör det håller med om det. Jag undrar
              om inte ganska många människor tycker att det är lite knepigt
              att man ska ha en särskild lagstiftning som bara berör utlänningar.
              Det är en lagstiftning som inte finns för att stoppa pågående
              brott eller bestraffa det, som inte finns för att hindra förberedelse
              till brott eller bestraffa det, utan som handlar om att om det
              finns en misstanke att någon eventuellt kommer att förbereda ett
              brott ska denne straffas för det.
            </seg>
            <seg xml:id="i-7de8f48980bc0c64-0">
              Jag tror att många människor inte behöver bli uppskrämda av mig
              för att känna en viss fruktan för en sådan lagstiftning. Fruktan
              känner man nog ändå. Det är det som är det huvudsakliga problemet.
              Mängder av människor i vårt land är oroliga och känner sig rättmätigt
              diskriminerade på grund av sitt ursprung. Den här lagstiftningen,
              inte min argumentation, bidrar till den diskrimineringen. Den
              bidrar till känslan av att det finns särskilda lagar för särskilda
              människor. Det finns en särskild utlänningskontroll.
            </seg>
            <seg xml:id="i-38c561f1dff07b4b-0">
              Vi menar att den borde avskaffas eftersom allt som bör bestraffas
              redan i dag är brottsligt.
            </seg>
          </u>
          <note type="speaker" xml:id="i-7d4e5ea7194988af-0">
            Anf. 51 PETER ALTHIN (kd) replik:
          </note>
          <u who="peter_althin_598452" xml:id="i-c83952e8577ae60d-3">
            <seg xml:id="i-434f1fe0636dbbc0-0">
              Herr talman! Kalle Larsson säger att detta är en lag som bara
              berör utlänningar. Det är inte så konstigt med tanke på att den
              heter särskild utlänningskontroll. Vad ska den annars heta?
            </seg>
            <seg xml:id="i-087d6f87a90d058f-0">
              Vi kan inte gärna utvisa svenskar från Sverige. Det gjorde vi
              en gång i tiden. Under medeltiden landsförvisade vi folk, och
              jag vet inte om du vill tillbaka dit, Kalle Larsson, men resonemanget
              som du har framfört ligger möjligen på den nivån.
            </seg>
            <seg xml:id="i-4a8d5718c07cb11c-0">
              När jag säger förvirrande och brist på tankeverksamhet är det
              för att jag försöker ge en bild av det intryck du gör på mig,
              Kalle Larsson. Hur medborgarna uppfattar det får vi reda på så
              småningom.
            </seg>
            <seg xml:id="i-7e4983182d93ed26-0">
              Jag har försökt att svara på de frågor som du har ställt. Ofta
              tycker jag att vi hittar bra diskussionsunderlag när det gäller
              integritets- och rättssäkerhetsfrågor. Här har du valt en annan
              trappa, och jag vet inte vart du är på väg. Har någon blivit orolig
              efter denna debatt beror det inte på lagstiftningen utan på den
              oro som du försöker skapa genom din argumentation och genom alla
              dessa frågor som du ställer.
            </seg>
          </u>
          <note xml:id="i-fa485c012f577e54-3">
            Överläggningen var härmed avslutad.
          </note>
          <note xml:id="i-e5d5463bb2fb44f7-0">
            9 § Märkning av plastiska sprängämnen
          </note>
          <note xml:id="i-46f6485ee07af1eb-3">
            Föredrogs
          </note>
          <note xml:id="i-c190b6d24bb1014a-0">
            10 § Integrationsfrågor
          </note>
          <note xml:id="i-46f6485ee07af1eb-4">
            Föredrogs
          </note>
          <note type="speaker" xml:id="i-c6f0c4359554fcad-0">
            Anf. 52 HANS BACKMAN (fp):
          </note>
          <u who="hans_backman_9286d1" xml:id="i-585a0bbaa69bc011-0">
            <seg xml:id="i-2c5821a4da483931-0">
              Herr talman! Jag ska inleda debatten med att beskriva arbetsmarknadsutskottets
              betänkande som behandlar Riksrevisionens styrelses framställning
              till riksdagen angående statliga insatser för nyanlända invandrare
              och 19 motionsyrkanden från allmänna motionstiden 2006. I motionerna
              lämnas förslag till åtgärder som bland annat ska underlätta nyanlända
              invandrares inträde på den svenska arbetsmarknaden och i det svenska
              samhället, frågor om kvinnor med invandrarbakgrund, om invandrarorganisationer
              och om insatser i arbetet mot främlingsfientlighet.
            </seg>
            <seg xml:id="i-69b1b27300da1b47-0">
              Utskottet tillstyrker Riksrevisionens framställning angående
              statliga insatser för nyanlända invandrare. Där föreslås bland
              annat att regeringen bör förtydliga uppdragen till de berörda
              myndigheterna och se över nuvarande reglering av ersättningen
              till kommunerna för flyktingmottagande.
            </seg>
            <seg xml:id="i-1f1d67d68c54c82f-0">
              Samtliga motionsförslag avstyrks, bland annat med hänvisning
              till att regeringen avser att återkomma med förslag till framtida
              inriktning på politiken och åtgärder för integration.
            </seg>
          </u>
          <note xml:id="i-154fa148bdd51d8f-0">
            Elva reservationer, varav tre motivreservationer, har lämnats
            till betänkandet.
          </note>
          <note type="speaker" xml:id="i-1b57c22c6c6ccd84-0">
            Anf. 53 LUCIANO ASTUDILLO (s):
          </note>
          <u who="luciano_astudillo_861f97" xml:id="i-04995de38e36b396-0">
            <seg xml:id="i-ff8ae36e9734cdf7-0">
              Herr talman! Jag har sagt det ett antal gånger i kammaren men
              det tål att upprepas: Den socialdemokratiska integrationspolitiken
              har till stora delar fått leva vidare i såväl mål, inriktning
              som intentioner. Det går inte att förstå på något annat sätt.
            </seg>
            <seg xml:id="i-7d70150149f132ef-0">
              Sverige ska bli ett land med möjligheter för alla, och en generell
              politik på alla områden ska utformas efter människors individuella
              behov och inte efter deras bakgrund. Invandrare ska ses som individer
              och inte som homogena kollektiv. Huvudregeln är generella åtgärder
              och inte säråtgärder. Undantag ska endast komma i fråga när det
              gäller invandrarens första tid i Sverige.
            </seg>
            <seg xml:id="i-06aa61eef3f10d25-0">
              Den borgerliga regeringen menar att detta är den nya integrationspolitiken,
              men inget av detta är nytt. Integrationsminister Sabuni har talat
              om bättre utbildning i svenska, kortare väg till arbete och insatser
              för att motverka diskriminering. Inte heller detta är nytt. Det
              är socialdemokratisk integrationspolitik. Även om den nya regeringen
              försöker paketera den lite annorlunda är det samma politik som
              har förts i landet sedan 1997.
            </seg>
            <seg xml:id="i-8cae4cdb0cbeb60d-0">
              Jag kan ändå inte låta bli att vara orolig, inte minst mot bakgrund
              av dagens debatt där vi bland annat behandlar Riksrevisionens
              framställan om bristerna i den statliga politiken vad gäller nyanlända
              flyktingar, inte minst mot bakgrund av den dramatiska ökning av
              asylsökande som väntas i år och nästa år och inte minst mot bakgrund
              av att den borgerliga politiken håller på att förvärra situationen
              markant, inte förbättra den.
            </seg>
            <seg xml:id="i-36400ce9f3fe9b0d-0">
              Riksrevisionens kritik är tydlig. För det första anser Riksrevisionen
              att regeringen behöver förtydliga uppdraget till myndigheter och
              ansvariga för politiken. För det andra konstaterar den att Integrationsverket
              inte har kontrollerat ersättningssystemet tillräckligt. För det
              tredje menar man att Integrationsverket inte har kunnat bistå
              kommunerna i tillräcklig utsträckning vad gäller kunskap om hur
              en bra introduktion fungerar. För det fjärde säger man, utifrån
              den granskning som har gjorts, att ersättningssystemet och ansvaret
              mellan stat och kommun måste förtydligas.
            </seg>
            <seg xml:id="i-167248b7bbdfdbd6-0">
              Vi socialdemokrater är de första att erkänna att en del av kritiken,
              som riktades bland annat av Riksrevisionen i rapporten, var befogad.
              Den riktades mot den gamla regeringen och kan i lika hög grad
              riktas mot nuvarande regering.
            </seg>
            <seg xml:id="i-7481ac7b954bd331-0">
              Vi socialdemokrater tog till oss kritiken. Vi tillsatte, bland
              annat, den integrationspolitiska kommittén. Den skulle titta på
              delar av samordningen och styrningen av detta politikområde. Den
              har Sabuni lagt ned. Regeringen har också beslutat att lägga ned
              Integrationsverket, en myndighet som har spelat och spelar en
              mycket viktig roll i att hitta värdkommuner till de flyktingar
              som i dag har fått uppehållstillstånd.
            </seg>
            <seg xml:id="i-c106aff5aaf79b3d-0">
              Vi kommer att stödja tillkännagivandet i dag, även om vi har
              helt andra motiv än den borgerliga utskottsmajoriteten. Det är
              ändå anmärkningsvärt att konstatera att vi har en borgerlig majoritet
              i utskottet som i detta läge riktar ett tillkännagivande till
              en alliansregering, en borgerlig regering. Kanske är det så att
              man också där börjar bli otålig för att ingenting eller alldeles
              för lite händer på ett så viktigt område.
            </seg>
            <seg xml:id="i-5acd31b23d1891b5-0">
              Jag vill yrka bifall till vår motivreservation under punkt 1.
            </seg>
            <seg xml:id="i-f1373607ff690402-0">
              Herr talman! Fram tills nu har den borgerliga regeringen över
              huvud taget inte återkommit till riksdagen med besked om hur man
              vill hantera integrationspolitiken och därmed inte heller om hur
              man vill att mottagningen ska se ut. Det må så vara att en ny
              regering behöver lite tid på sig. I och för sig var man rätt skicklig
              på att få fram förslag på a-kassans område, men här behöver man
              kanske lite mer tid.
            </seg>
            <seg xml:id="i-d523f12d1f4fa870-0">
              Flyktingströmmarna till Sverige når rekordnivåer 40 000 i år
              och lika många 2008.
            </seg>
            <seg xml:id="i-cfa14cbfe13a530c-0">
              Prognoserna visar att behovet av introduktionsplatser för nyanlända
              de närmaste åren kommer att ligga på mycket höga nivåer. Vi måste
              gå tillbaka så långt som till Balkankriget för att hitta de nivåerna
              på flyktingmottagandet. Detta är en alarmerande situation.
            </seg>
            <seg xml:id="i-a8c786a6ef0a5804-0">
              När Integrationsverket besökte utskottet var beskedet tydligt.
              Även om man tecknat 16 500 platser för det här året så saknades
              så mycket som 13 100 platser. Det är anmärkningsvärt att både
              migrationsministern och integrationsministern hittills passat
              för den här akuta situationen.
            </seg>
            <seg xml:id="i-266818cb275f2419-0">
              Den borgerliga regeringen fullföljer, som sagt, nedläggningen
              av Integrationsverket, trots att utredaren som gjorde analysen
              av nedläggningen, Gunilla Bruun, säger att analysen i många stycken
              var för grund och bygger på helt andra siffror i flyktingmottagningen.
              Den borgerliga regeringen har fram tills nu inte gett besked till
              de myndigheter som väntas få över ansvaret för mottagningen: Ams,
              Arbetsmarknadsstyrelsen och Migrationsverket. Man har inte fått
              direktiv om hur mottagningsprocessen ska se ut och om det kommer
              resurser och kunskap för de här områdena. Till saken hör dessutom
              att Ams ska skära ned på sin verksamhet med 500 miljoner på två
              år. 1 200 anställda ska bort från Ams samtidigt som man ska få
              en ny och stor uppgift.
            </seg>
            <seg xml:id="i-764aa063b9ae9558-0">
              Vi socialdemokrater är mycket kritiska till att regeringen inte
              omgående tar itu med dessa ytterst viktiga och brådskande frågor
              kring flyktingmottagningen. På kort sikt behöver denna extraordinära
              situation extraordinära åtgärder. Det tål att upprepas. På kort
              sikt behöver denna extraordinära situation extraordinära åtgärder.
              Jag hoppas att den borgerliga majoriteten inser detta. Ansvaret
              vilar nämligen tungt på den borgerliga regeringen för att man
              inte ser allvaret i frågan. Ansvaret vilar ännu tyngre på den
              borgerliga regeringen för att man i det här läget fullföljer den
              institutionella förändring som en nedläggning av Integrationsverket
              ändå innebär. Ansvaret vilar definitivt tyngst på statsråden Sabuni
              och Billström och deras passivitet i frågan.
            </seg>
            <seg xml:id="i-5f3bf15c98a74fad-0">
              Herr talman! Hör inte regeringen ropen på hjälp från Malmö, Göteborg
              och Södertälje? Det är kommuner som solidariskt har tagit emot
              flyktingar under flera år som nu säger: Vi klarar inte mer.
            </seg>
            <seg xml:id="i-d950ee544e2dd0a0-0">
              Ser ni inte svårigheterna att få ut ensamkommande barn, bland
              annat i Solna? I dagarna har de fyra kommuner som är ansvariga
              för att ta emot ensamkommande barn krävt att Migrationsverket
              ska ta över ansvaret tills man hittat en kommunplacering.
            </seg>
            <seg xml:id="i-547b8e3706986ecf-0">
              Har ni pratat med några av de 90-talet kommuner som fram till
              i dag vägrat att ta emot flyktingar? Nu läste jag förvisso att
              Lomma efter många års vägran ska ta emot 20 flyktingar. Det var
              inte en enda dag för tidigt. 20 mot strax över 10 000 är en bra
              början, men mycket mer behöver göras.
            </seg>
            <seg xml:id="i-16785b52e8706a2d-0">
              Den borgerliga regeringens arroganta beteende är uppseendeväckande.
              Den borgerliga regeringens passivitet inför den akuta situationen
              är uppseendeväckande. Den borgerliga regeringen har slagit in
              på helt fel kurs. När ni tror att några nystartsjobb, lite bättre
              sfi-undervisning och tuffare tag mot diskriminering löser integrationen
              har vi en akut flyktingmottagningssituation som kräver exceptionella
              åtgärder.
            </seg>
            <seg xml:id="i-c6764f927c3d4d98-0">
              Herr talman! Det finns många länder som slarvar på det här området.
              Ett tiotal länder har sett högerpopulismen marschera in i de nationella
              parlamenten. Också här i Sverige har vi sett hur de krafterna
              stärkts. Därför yrkar vi också bifall till reservation 5 som särskilt
              hanterar frågan kring Sverigedemokraternas frammarsch. Men det
              den borgerliga regeringen gör när de hanterar flyktingmottagandet
              på det här arroganta sättet kan var just den droppen som får bägaren
              att rinna över. Det kan vara den droppen som får Sverigedemokraterna
              att hamna här 2010.
            </seg>
            <seg xml:id="i-88e2596a18fd80c9-0">
              Herr talman! Segregations- och utanförskapsfrågorna är oerhört
              stora och en stor utmaning för många europeiska länder. Det handlar
              förvisso om många möjligheter men också om stora utmaningar som
              rör vår identitet och hur våra samhällen ska formas. Jag ser en
              oerhörd passivitet också kring detta. Om man därtill lägger att
              man nu inte tar tag i de stora utmaningarna kring kriget i Irak,
              förföljelserna och allt annat elände som också påverkar oss, börjar
              de här frågorna bli dynamit.
            </seg>
            <seg xml:id="i-2a5c58f98eaa2ec3-0">
              Herr talman! När jag granskar de åtgärder som den borgerliga
              regeringen hittills vidtagit på integrationsområdet kan jag bara
              konstatera att det mesta endast är symboliskt. Detta är inte bra,
              men regeringen kan behöva lite tid. När man därtill granskar den
              politik regeringen hittills vidtagit vad gäller den statliga politiken
              för mottagande och etablering av nyanlända flyktingar finns bara
              ett ord som sammanfattar allt detta: katastrof. Det borde också
              utskottsmajoriteten se.
            </seg>
            <seg xml:id="i-984b537938e8d54c-0">
              Vi står givetvis bakom de andra yrkandena men väljer för tids
              vinnande att avstå från att yrka bifall till dessa.
            </seg>
          </u>
          <note xml:id="i-11afe0a5be670f2a-0">
            I detta anförande instämde Ann-Christin Ahlberg, Patrik Björck,
            Sylvia Lindgren, Jennie Nilsson och Maria Öberg (alla s).
          </note>
          <note type="speaker" xml:id="i-fda855b5f427cbff-0">
            Anf. 54 KALLE LARSSON (v):
          </note>
          <u who="kalle_larsson_af99a5" xml:id="i-66506af7fa0155ed-7">
            <seg xml:id="i-f1d882cd9b9e2786-0">
              Herr talman! Det är med ljusets hastighet som positionerna verkar
              ha förflyttats. Låt oss börja med den mest uppenbara positionsförflyttningen.
            </seg>
            <seg xml:id="i-7d88234b7e78942b-0">
              Flera partier i det som kallas den borgerliga alliansen gjorde
              huvudnummer före valet av den misslyckade integrationspolitiken.
              Man talade om utanförskapets områden, man talade om de problem
              som väldigt många människor reellt upplevde runt om i våra förorter,
              man talade om hur bristen på arbete var ett reellt problem för
              väldigt många människor. Och man gjorde regeringen skyldig till
              alla dessa misstag, gav ansvaret till den socialdemokratiska regeringen.
            </seg>
            <seg xml:id="i-c78d1bccee5ac5a1-0">
              Nu är positionen förändrad. Nu är plötsligt oppositionen regeringen.
              Och vad är det då man åstadkommer?
            </seg>
            <seg xml:id="i-e3eb03de0a9c7be4-0">
              Man hade kanske ändå, möjligen lite naivt det erkännes hoppats
              på att här skulle komma en rad insatser, förslag till förbättringar,
              alla de förändringar som skulle bryta utanförskapets makt över
              människor, göra utanförskapets områden till innanförskapets, satsa
              på rätten till arbete, inte bara hoppas på konjunkturen och möjligen
              Guds infall för att förändra statistiken. Men vi har sett väldigt
              lite. Vi har sett nästan ingenting.
            </seg>
            <seg xml:id="i-1d5953d002acdcd2-0">
              Det är inte riktigt rättvist. Jag ska vara hederlig nog och säga
              att en del saker har ändå den borgerliga alliansen föreslagit.
              Nedläggningar är väl huvudnumret, indragande av bidrag till organisationer,
              strukturer, aktörer som har arbetat tidigare med integrationsarbete,
              mot rasism. Så den insatsen har man väl ändå lyckats med, att
              riva ned en del av de insatser som tidigare gjordes, men väldigt
              lite när det gäller konkreta förslag.
            </seg>
            <seg xml:id="i-958de83565fd9415-0">
              Det är lätt att uppfatta det som att människor ute i landets
              förorter användes före valrörelsen som en murbräcka mot den socialdemokratiska
              regeringen för att de borgerliga partiernas företrädare, må de
              heta Rojas, Sabuni eller någonting annat, när de väl har flyttat
              in i maktens korridorer själva, i regeringskansli eller i majoritetskorridorer,
              stänger ögonen, sluter öronen och låtsas som om allting egentligen
              är ganska bra.
            </seg>
            <seg xml:id="i-a509ce7852e7b00b-0">
              Herr talman! Jag måste också nämna den andra positionsförflyttningen,
              för den är ju nästan lika uppseendeväckande, när regeringen plötsligt
              kastar sig över i opposition, när Luciano Astudillo ställer sig
              i riksdagens talarstol och säger att allting i stort sett kan
              skyllas på den nuvarande regeringens brist på insatser, som om
              den socialdemokratiska regeringen uträttade stordåd på detta område,
              som om det hände så mycket, som om man gjorde så mycket, som om
              allt förbättrades och var på rätt väg.
            </seg>
            <seg xml:id="i-54159d21a0cc3bbf-0">
              Vi vet att det inte är sant. Vi var många som frågade efter insatserna
              då. Vi var många som från riksdagens talarstol krävde insatser
              för att bryta segregation, utanförskap och marginalisering.
            </seg>
            <seg xml:id="i-e9b693056002d536-0">
              Och så mycket tycker jag ändå att man hederligt kan säga om de
              insatser som borgerliga partier, och också borgerliga debattörer
              som är närvarande här, tidigare gjorde som att de satte fingret
              på en del viktiga saker. Vid den tidpunkten var det det socialdemokratiska
              regeringspartiet som hade både stängda öron och ögon och inte
              minst munnar eftersom det inte heller var mycket som man sade
              som kunde förbättra situationen.
            </seg>
            <seg xml:id="i-7340337c42e4fa9f-0">
              Så positionsförflyttningar har skett. Oppositionen har blivit
              regering, och Socialdemokraterna har blivit opposition. Men båda
              saknar egentligen förslag till konkreta insatser för att förbättra
              människors vardag.
            </seg>
            <seg xml:id="i-27668bbd29d94177-0">
              Det är skälet till att vi i dag presenterar ett tiopunktsprogram
              för ett förbättrat flyktingmottagande. Det rör inte alla frågor
              som har med integration eller rätten till arbete och bostad att
              göra, men det är ett tiopunktsprogram för att flyktingmottagandet
              ska kunna förbättras. Och jag vill ta kammarens tid i anspråk
              för att ge exempel från detta program som också finns att läsa
              för den som så önskar på vår hemsida.
            </seg>
            <seg xml:id="i-e3a68f1bd9db9047-0">
              För det första: Alla kommuner måste vara skyldiga att ta emot
              flyktingar, och de ska också ges de ekonomiska förutsättningar
              som behövs för att acceptera det ansvaret.
            </seg>
            <seg xml:id="i-56410a3b192441d2-0">
              Här kunde det på Luciano Astudillo låta som om det var något
              som Socialdemokraterna också företrädde. Det är ju inte riktigt
              sant, om man ska vara hederlig. Jag har respekt för att man inom
              socialdemokratin för en diskussion om den frågan. Men inför detta
              betänkandes slutjusterande förde vi samtal mellan våra partier,
              inte så mycket muntligen men via e-post, och resonerade om vi
              skulle kunna komma fram med gemensamma förslag till en lagstiftning
              som skulle tydliggöra kommunernas ansvar. Det ville inte Socialdemokraterna.
              Jag välkomnar om ni börjar låta diskussionerna också bli till
              konkret handling eftersom detta utan tvekan är en av de viktigaste
              punkterna just nu. Visst är det en inskränkning i det som man
              kallar det kommunala självstyret. Men det finns mängder av lagstiftningar
              som faktiskt innebär en sådan inskränkning. Och de ekonomiska
              resurserna måste finnas på plats.
            </seg>
            <seg xml:id="i-7a2f46f76cefff78-0">
              För det andra: Det behövs ett samlat paket för att möjliggöra
              inträde på arbetsmarknaden. Förslag i ett sådant paket kan vara
              krav på anonyma ansökningsförfaranden även i det privata näringslivet,
              obligatoriska kravprofiler och hårdare sanktionering av brott
              mot den lag som finns om allmän platsanmälan.
            </seg>
            <seg xml:id="i-4a86bca4ecd8c86a-0">
              För det tredje: Handläggningstiderna i asylprocessen måste kortas.
              Det sägs ofta från många håll att så måste ske. Men det sker väldigt
              lite. Vi föreslår därför en bortre gräns i asylprocessen, så att
              den som har väntat längre än 18 månader och inte själv är skyldig
              till fördröjningen automatiskt ska få permanent uppehållstillstånd.
              Det borde sätta fart på hanteringen på en och annan myndighet
              där farten och kanske också resurserna länge har saknats.
            </seg>
            <seg xml:id="i-5eed1196ab456482-0">
              För det fjärde: Rätten att arbeta under asyltiden ska vara regel
              och inte som i dag undantag. I dag måste man ha ett särskilt tillstånd
              för att få arbeta under asyltiden. Vi tycker att det borde vara
              tvärtom. Om det finns någon särskilt anledning att vägra någon
              att arbeta under asyltiden ska det vara detta som man fattar beslut
              om. Och det ska självfallet handla om jobb med riktiga kollektivavtal
              och med samma regler som för andra på den reguljära arbetsmarknaden.
            </seg>
            <seg xml:id="i-0dcc5257a631e243-0">
              För det femte: Vi behöver ta fram ett handlingsprogram för att
              stärka invandrade kvinnors möjligheter till inträde på arbetsmarknaden.
              Vi måste få en feministisk inriktning och profil också på det
              som man brukar kalla integrationspolitik.
            </seg>
            <seg xml:id="i-cf928e2e2352b2d5-0">
              För det sjätte: Vi tycker att man borde återinföra ersättningen
              för eget boende, och vi avvisar kategoriskt tanken på att man
              skulle tala om för människor var det är bäst för dem att bo. Det
              är en tanke som man inte skulle kunna komma på i fråga om andra
              människor än inflyttade. Vem skulle kunna besluta att så och så
              många personer som är studenter eller någonting annat har laglig
              rätt att flytta till den ena eller den andra kommunen? Ingen.
              Men här tycks det vara okej för företrädare för olika partier
              att företräda detta, kanske bara därför att det är invandrade
              människor som vi talar om.
            </seg>
            <seg xml:id="i-085e3e4e04bc423e-0">
              För det sjunde: Bostadsbrist och trångboddhet ska bekämpas med
              en social bostadspolitik. Vi måste bygga billigare bostäder, hyresrätter.
              Vi måste ha avgiftsfria bostadsförmedlingar med anvisningsrätt
              i samtliga av landets kommuner.
            </seg>
            <seg xml:id="i-a3038649be4084a1-0">
              För det åttonde: Asylsökande barn, även de barn som lever med
              föräldrar som är gömda, ska ha rätt till skola och förskola av
              god kvalitet på samma villkor som andra i Sverige bosatta barn.
            </seg>
            <seg xml:id="i-093af16f0d5427de-0">
              För det nionde: Det är dags att vända på profilen. Alltför länge
              har nästan alla debattörer i denna kammare talat om att integration
              är någonting som handlar om att människor med utländsk bakgrund
              ska bli ungefär som vi, eller åtminstone är det till invandrade,
              till förortsområdena, de utsatta områdena, som insatserna bara
              ska riktas.
            </seg>
            <seg xml:id="i-bc1ff4074200c62e-0">
              Vi föreslår att man i stället riktar insatser till de områden
              som är verkligt segregerade, nämligen villaförorterna och de vita
              innerstäderna där man knappt kan se ett enda efternamn som klingar
              utländskt när man går in i trappuppgången och ser vilka som är
              bosatta där, där människor kan låta sina barn växa upp helt fria
              från kontakt med människor av annat ursprung än det traditionellt
              svenska. Det är dags att integration blir det som det påstods
              handla om, nämligen att hela Sverige förändras.
            </seg>
            <seg xml:id="i-946c0edd22a7718c-0">
              För det tionde: Alla kommuner ska vara skyldiga att ha beredskap
              för att ta emot ensamkommande barn. Det är ett jättebekymmer i
              dag att barn lever under mycket svåra förhållanden. Det är nödvändigt
              att man ger alla kommuner en signal om att de måste vara beredda
              att ta ansvar för ensamkommande barn. Det måste inte betyda att
              varje enskild kommun faktiskt tar emot ett, två eller tre barn
              men att varje kommun har ett ansvar för att delta i mottagandet.
              Annars är den lagstiftning som riksdagen tidigare har diskuterat
              och fattat beslut om, att det är kommunernas ansvar att ta emot
              de ensamkommande barnen, lite kontraproduktiv. Vi vill inte återkalla
              denna lagstiftning, men vi vill se till att den faktiskt också
              betyder någonting i praktiken.
            </seg>
            <seg xml:id="i-f87f691604c10044-0">
              Herr talman! Avslutningsvis yrkar jag bifall till reservation
              2 under punkt 1 och vill testa kammarens ledamöter huruvida de
              är beredda att faktiskt också ge en signal om att gå fram med
              lagstiftning för att kommuner ska vara skyldiga att ta emot flyktingar.
            </seg>
            <seg xml:id="i-b9f3faa1272e471b-0">
              Jag vill samtidigt också, utan att för den sakens skull ta avstånd
              från några av våra övriga reservationer utan stödja dem, yrka
              bifall till reservation 10 under punkt 9 för att vrida integrationspolitikens
              inriktning så att den handlar om hela Sverige och inte bara om
              de så kallade utsatta förortsområdena.
            </seg>
            <seg xml:id="i-cbf8738535b9d0fc-0">
              Positionsförflyttningarna är gjorda. Regeringen tycks ha blivit
              opposition. Oppositionen tycks ha blivit regering. Men mitt i
              allt detta finns det en tredje väg, en väg som faktiskt pekar
              ut konkreta insatser som skulle kunna göra det möjligt för oss
              att föra en politik i det här landet där möjligheterna för människor
              att skapa sig ett värdigt liv också förverkligas.
            </seg>
          </u>
          <note xml:id="i-a08788f661e6ba73-0">
            I detta anförande instämde Torbjörn Björlund (v).
          </note>
          <note type="speaker" xml:id="i-2a952e00b8a23cb8-0">
            Anf. 55 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-1">
            <seg xml:id="i-b84d5d808b311e66-0">
              Herr talman! Först vill jag göra en rättelse. Jag yrkade bifall
              till reservation 5 från Miljöpartiet. Det är i och för sig en
              väldigt spännande tanke. Men jag avvaktar med det. Däremot yrkar
              jag bifall till reservation 8 om Sverigedemokraternas roll och
              hur vi i Sverige i större utsträckning behöver ta dessa frågor
              på allvar.
            </seg>
            <seg xml:id="i-922ba01e1f261317-0">
              Kalle Larsson har ju gjort sig känd som en stridbar retoriker
              och kämpe för det goda och mot allt det onda. Det tycker jag är
              spännande. Men det blir svårt att hantera den fastlåsta position
              som Vänsterpartiet alltid intar. Man står alltid som den ensamma
              riddaren för alla de goda sakerna.
            </seg>
            <seg xml:id="i-c07c895bc9e86956-0">
              Det är inte sällan som Kalle Larsson och andra vänsterpartister
              tar åt sig äran för den kamp som ändå bedrevs mot diskriminering
              under de tolv år som Socialdemokraterna satt i regeringsställning
              och våra partier delvis samarbetade, för de särskilda insatser
              som gjordes för att förbättra arbetsmarknaden för människor från
              andra länder, till exempel den insats som gjordes med förmedlare
              som skulle jobba just med nyanlända, och för de satsningar som
              gjorts på skolans område. Vi erkänner ödmjukt att allt detta inte
              räckte till. Kalle Larsson distanserar sig och säger: De gjorde
              inte tillräckligt mycket, men vi däremot har svaret på allt. Vi
              tar inte ansvar för det som de gjorde.
            </seg>
            <seg xml:id="i-14109b3ca1d3907f-0">
              Så där kan man inte samarbeta, Kalle Larsson. Det går inte att
              samarbeta så, Kalle Larsson. Ni måste också börja ta ansvar såsom
              ni aldrig gjorde i fråga om till exempel asylprocessen under den
              förra mandatperioden.
            </seg>
          </u>
          <note type="speaker" xml:id="i-d02bf277b4232c91-0">
            Anf. 56 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-8">
            <seg xml:id="i-af0f6a28c30a260a-0">
              Herr talman! När Luciano Astudillo inledde sin replik med att
              säga att han skulle rätta sig tänkte jag ett tag att han skulle
              komma med ett annat innehåll. Men det gällde visst att han hade
              nämnt fel nummer på en reservation.
            </seg>
            <seg xml:id="i-146f0d30e4701852-0">
              Kanske föreligger det ett missförstånd i diskussionen. Det missförståndet
              är nog att Luciano Astudillo förväntar sig ett slags uppslutning.
              Han förväntar sig att partier som fått ett mindre väljarstöd än
              hans eget men som befinner sig, som många människor skulle påstå,
              i samma riktning som hans eget skulle ha något slags obligatorisk
              uppföljningsplikt bakom socialdemokratin. Så är det inte. Tvärtom
              är det så att vi har varit ledande i att under de senaste åren
              föreslå en mängd förbättringar på integrationspolitikens område.
              Det är du väl medveten om, Luciano Astudillo!
            </seg>
            <seg xml:id="i-12c1800860a65a97-0">
              Det ska hederligt sägas att vi tillsammans med både socialdemokrater
              och miljöpartister genomfört en rad insatser som har varit betydelsefulla.
              Men nu dras det ned där och försämras av den borgerliga regeringen.
            </seg>
            <seg xml:id="i-7ff9b06f3a51db6c-0">
              Var huvudkonflikten i dag finns i svensk politik tror jag att
              få behöver tveka om. Men jag tror att man ska vara försiktig med
              att förvänta sig en uppslutning. Jag förväntar mig inte en uppslutning
              från alla socialdemokrater i riksdagens kammare bakom all politik
              som vi föreslår. Även om vi fick med oss den socialdemokratiska
              regeringen på ett och annat var det långt ifrån allt det vi ville
              som vi fick igenom under förra mandatperioden.
            </seg>
            <seg xml:id="i-e775eff63a3f9455-0">
              Kanske har vi ändå lite olika inställning till det här med vad
              man är företrädare för. Jag kommer aldrig att bli en företrädare
              för en regering eller en majoritet för dess egen skull. Och jag
              kommer aldrig att göra mig till riddare för det ena eller det
              andra maktpartiet eller för en allians som ska rädda det ena eller
              det andra.
            </seg>
            <seg xml:id="i-d5fdcf9067930dc2-0">
              Jag tror att Luciano Astudillo om jag tillåts säga det kommer
              sanningen ganska nära när det gäller att jag försöker slåss för
              det goda mot det onda. Det Luciano Astudillo behöver fundera över
              är vad alternativet till en sådan position egentligen är.
            </seg>
          </u>
          <note type="speaker" xml:id="i-82514c86004a653e-0">
            Anf. 57 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-2">
            <seg xml:id="i-c81a3063261baea8-0">
              Herr talman! Jag tror att de flesta här i kammaren tror på någonting
              gott och slåss för det, men utifrån sina värderingar som skiftar.
            </seg>
            <seg xml:id="i-d6e6ce43516f24a1-0">
              Det fanns, Kalle Larsson, ett innehåll i det jag sade. Det är
              mest Kalle Larssons problem att han valt att inte ta in det jag
              sade.
            </seg>
            <seg xml:id="i-2629165fc532efb1-0">
              När man står i talarstolen i Sveriges riksdag och hänvisar till
              exempel till en mejlväxling som vi haft blir det inte seriöst
              när det gäller för Sveriges framtid viktiga frågor om hur flyktingmottagningen
              ska se ut och om hur vi hittar en framkomlig väg som är sådan
              att hänsyn tas dels till de asylsökande, dels till kommunerna
              och deras mottagningsprocess och som dessutom tar hänsyn till
              de internationella avtal på området som vi ändå skrivit. Det blir
              inte seriöst, Kalle!
            </seg>
            <seg xml:id="i-f93edafa5e93951c-0">
              Jag kan stå här i talarstolen och säga att vi är många riksdagsledamöter
              från Socialdemokraterna som gärna vill pusha på och se lagstiftningen
              utifrån det som Kalle Larsson här har pratat om, nämligen detta
              med att vara mycket tuffare gentemot kommunerna.
            </seg>
            <seg xml:id="i-9e5265c2676bc244-0">
              Men vi har en demokratisk process i vårt parti, som är ett ganska
              stort parti, och ibland kan det vara trögt. Vi har många kommunalråd
              som vi måste samtala med för att hitta en framkomlig väg för helheten
              av politiken. Det Kalle Larsson tyvärr gör är att han distanserar
              sig. Det är oseriöst. Jag hade hoppats att Vänsterpartiet på just
              integrationspolitikens område hade följt det andra mindre partiet,
              Miljöpartiet, som bättre mäktat att dels ta ansvar, dels vara
              oerhört pådrivande inte minst på diskrimineringens område.
            </seg>
          </u>
          <note type="speaker" xml:id="i-5725f36904c5a1d9-0">
            Anf. 58 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-9">
            <seg xml:id="i-671361b2881808aa-0">
              Herr talman! Låt oss i kommande inlägg se hur den lilla inviten
              välkomnas eller inte välkomnas! Det blir spännande att lyssna
              på det.
            </seg>
            <seg xml:id="i-9aef636d904852fb-0">
              Jag kan förstås säga att det sätt på vilket man får reda på en
              socialdemokratisk ståndpunkt kan variera. Det kan vara genom e-postväxling,
              eller också kan man läsa om den i dagens betänkande. Den skillnaden
              är nog ganska liten om man inte så att säga har prestigeproblem
              med just den frågan. Om den socialdemokratiska positionen var
              hemlig skulle den ju inte framgå av dagens betänkande heller.
            </seg>
            <seg xml:id="i-35fd9fd289e0abcc-0">
              Jag har respekt för att ni vill föra en diskussion, så missförstå
              mig inte där! Det är klart att man i ett parti måste föra en diskussion
              för att komma fram till vilken ståndpunkt man ska inta. Men det
              jag inte riktigt bara kan låta passera är att man framställer
              det som att man är för något som man senare i dag i praktiken
              kommer att rösta emot. Det gäller då frågan om kommunernas skyldighet
              att ta emot flyktingar. Om den socialdemokratiska positionen förändras
              på den punkten är det utmärkt. Det kommer jag att välkomna.
            </seg>
            <seg xml:id="i-482e8c1c2f1e11b8-0">
              I dag sker en omröstning som, om inte Socialdemokraterna väldigt
              snabbt ändrar sig, kommer att innebära att Socialdemokraterna
              motsätter sig att kommunerna ska ha en skyldighet att ta emot
              flyktingar. Den frågan avgörs vid eftermiddagens votering. Återigen:
              Den som tvekar på den punkten kan läsa Vänsterpartiets reservation
              där det tydligt framgår vad som är vår poäng.
            </seg>
            <seg xml:id="i-444c4ac7a1ad451f-0">
              Jag vill också, för att vara så seriös jag nu kan vara jag anklagas
              ju här i väldigt allmänna ordalag för oseriositet inbjuda Socialdemokraterna
              och Miljöpartiet till en diskussion med utgångspunkt i de tio
              punkter som vi i dag har presenterat.
            </seg>
            <seg xml:id="i-21a42bfd411098d3-0">
              Låt oss sätta oss ned och vara konstruktiva och, utan att ha
              några förutfattade meningar om varandras uppfattningar, diskutera
              mot bakgrund av de förslag som vi lägger fram och kanske också
              mot bakgrund av en del förslag som ni vill presentera hur en vettig
              antirasistisk integrationspolitik skulle kunna se ut!
            </seg>
          </u>
          <note type="speaker" xml:id="i-f6d9b09583fd4966-0">
            Anf. 59 ULF HOLM (mp):
          </note>
          <u who="ulf_holm_0cd69a" xml:id="i-8073415c8c40e487-0">
            <seg xml:id="i-3be0868778ec1bd6-0">
              Herr talman! Först måste jag väl säga att Miljöpartiets grundsyn
              är en väldigt generös syn på att vi ska kunna ta emot människor
              här i Sverige.
            </seg>
            <seg xml:id="i-bc0ad8405dedf933-0">
              Vi har en global solidaritet. Vi måste ställa upp och ta emot
              folk som är i nöd och folk som vill komma hit antingen därför
              att de vill ha ett arbete eller därför att de av någon orsak tvingas
              komma hit. Den vanligaste orsaken i dag är tyvärr krig. I framtiden
              kan det vara klimatförändringarna som gör att vi får väldigt många
              flyktingar.
            </seg>
            <seg xml:id="i-5716bc846661adba-0">
              Har man grundsynen att vi ska vara generösa med att ta emot människor
              måste man också ha en generös syn på en bra integrationspolitik.
              Vi ska kunna välkomna alla dem som kommer till Sverige. Vi ska
              se dem som individer, och vi ska se varje persons möjligheter
              att bidra till ett bättre Sverige. Det är det vi måste jobba efter.
            </seg>
            <seg xml:id="i-ad2ef5eba504d67e-0">
              Vi måste få dem som kommer till Sverige att bli delaktiga i det
              svenska samhället och vara en del av Sverige. Jag tror att man
              måste våga ompröva idéer. Man måste våga ifrågasätta egna idéer
              även inom detta område för att nå framåt. Vågar man inte ompröva
              kommer man heller inte att ta några steg framåt.
            </seg>
            <seg xml:id="i-dce0faaf633bd82a-0">
              Jag kan inte med hundra procents säkerhet säga att det inte har
              funnits brister i integrationspolitiken förr. Miljöpartiet har
              ju tillsammans med Socialdemokraterna och Vänsterpartiet varit
              delaktigt i den budgetprocess som varit.
            </seg>
            <seg xml:id="i-80ec3fe4189bc315-0">
              Allt har kanske inte blivit perfekt. Just därför har vi en oberoende
              riksrevision som har i uppgift att granska de här sakerna. Förra
              hösten presenterade de en utredning där man kom fram till att
              det finns brister brister som vi tillsammans kan göra någonting
              åt. Då måste man ta till sig denna oberoende kritik och våga se
              nytt och ta steg framåt i den här viktiga frågan. Det är Miljöpartiet
              berett att göra. Frågan är vad den nuvarande regeringen är beredd
              att göra.
            </seg>
            <seg xml:id="i-6b2e7e453bac73fa-0">
              Redan förra mandatperioden tog vi initiativ till att en integrationspolitisk
              kommitté inrättades som skulle se över en del av de problem som
              fanns i den svenska integrationspolitiken. Men det första som
              den nya regeringen gör är att man lägger ned den. Sedan är det
              till att vänta och vänta. Fortfarande väntar vi på några aktiva
              beslut om hur vi kan få en bättre integrationspolitik. Jag vet
              inte hur länge vi ska vänta. Kanske får vi några nyheter i dag
              när integrationsministern är här; vi får väl se.
            </seg>
            <seg xml:id="i-7d772a85de46d891-0">
              Vi måste tänka på att det här väntandet, att inte göra någonting,
              också får konsekvenser. Människor kommer till Sverige, människor
              behöver stöd och människor måste integreras i det svenska samhället.
              Var är förslagen?
            </seg>
            <seg xml:id="i-8ffb9ce5c01630aa-0">
              Principiellt tycker Miljöpartiet att Integrationsverket ska läggas
              ned. Det har vi tyckt ganska länge. Vi ser brister med hur det
              har fungerat. Vi vill i stället ha en ny myndighet som bedriver
              ett arbete för nyanlända flyktingars etablering i Sverige, som
              stöder kommunernas flyktingmottagande och så vidare.
            </seg>
            <seg xml:id="i-6b3d6a2c8a68489f-0">
              Jag vill också flagga för att den beredning som den nuvarande
              regeringen har gått in för när det gäller Integrationsverket har
              varit väldigt bristfällig. Det har helt enkelt gått för snabbt,
              och det måste man ta till sig. Man måste se att det har gått alldeles
              för snabbt. Framför allt har vi inget svar på vart en del av den
              verksamhet som i dag ligger på Integrationsverket ska ta vägen.
              Därför måste man nog sakta takten lite med nedläggningen av Integrationsverket.
            </seg>
            <seg xml:id="i-7169b13fe2a97aa5-0">
              Frågan om kommunernas ansvar för att ta emot flyktingar aktualiseras
              också. Det finns nog ett behov av att se över detta med solidaritet.
              Det kan inte vara så att vissa kommuner år efter år bara säger
              nej, som i stället för en möjlighet ser nyanlända svenskar som
              ett problem. Det är problematiskt att det finns kommuner som konsekvent
              gör detta år efter år. Då måste man våga ifrågasätta. Om inte
              moroten i form av pengar som bidrag till kommuner som tar emot
              flyktingar räcker måste vi hitta på någonting nytt. Där måste
              vi ta en gemensam väg framåt.
            </seg>
            <seg xml:id="i-b765ecea61523a64-0">
              Vi får inte ha kommuner som ser nyanlända flyktingar bara som
              ett problem och inte som en möjlighet också. Det finns diskriminering
              i dag, tyvärr. Jag vill bara ställa frågan: Hur skoj är det att
              komma som flykting till Sverige med så mången oskriven praxis
              för hur saker och ting ska fungera? Det kan inte vara lätt att
              komma till det här landet. Jantelagen är bedövande i det här landet.
              Man tycker nästan synd om alla flyktingar som kommer hit och ska
              behöva mötas med vår kultur. Chocken måste vara total. Då måste
              vi ifrågasätta vårt sätt att vara, och då måste vi tyvärr, har
              vi fått lära oss nu, ha en väldigt stark antidiskrimineringslagstiftning
              i botten för att vi ska kunna se vad det är som vi gemensamt måste
              förbättra.
            </seg>
            <seg xml:id="i-26a0e189b75903ee-0">
              Integrationsverket har en hel del verksamheter. En är engagemang
              i internationella forum. Där anser vi från Miljöpartiet att det
              är en av de punkter som vi på något sätt måste ta till vara. Där
              har regeringen inte något förslag på vem som ska ta över dessa
              uppdrag. Det kan inte vara så att Sveriges röst i världen ska
              tystna bara för att vi lägger ned Integrationsverket.
            </seg>
            <seg xml:id="i-629a7960ef564f67-0">
              Det finns många andra frågor från andra partier, en är bostadssegregationen.
              Vi tycker att man måste ta itu med den och att ingen ska behöva
              nekas bostad på grund av etnisk tillhörighet. Segregationen i
              villaförorter och innerstädernas bostadsrättsgetton måste man
              på något sätt komma till rätta med. Där har vi ganska lika uppfattningar.
              Jag tror att vi kan ta steg framåt där. Jag hoppas att integrationsministern
              i dag kan svara på vilka projekt och vilka åtgärder hon är beredd
              att ta initiativ till för att snabba på detta.
            </seg>
            <seg xml:id="i-56c192c6cb9afc56-0">
              Jag vill också lyfta fram den motion från Folkpartiet som gäller
              lesbiska och bisexuella kvinnors möjligheter och livsvillkor.
              Man kan egentligen säga HBT-gruppen som helhet, men den här motionen
              från Barbro Westerholm med flera gäller just lesbiska och bisexuella
              kvinnor. Det är en väldigt bra motion. Jag hoppas att regeringen
              tittar närmare på den och på hur man kan ge dessa bättre stöd
              än i dag.
            </seg>
            <seg xml:id="i-3a70462eb920d2ac-0">
              Med detta, herr talman, yrkar jag bifall till reservation 3.
              Jag håller givetvis med om de andra reservationerna men för tids
              vinnande nöjer jag mig med denna.
            </seg>
          </u>
          <note type="speaker" xml:id="i-357458065ae0b610-0">
            Anf. 60 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-9cefa4483278c1cf-0">
            <seg xml:id="i-0bd210fc7727d434-0">
              Herr talman! Det bor ungefär 1,1 miljon människor i Sverige som
              är födda i något annat land. De har kommit hit av olika anledningar.
              Kanske har de flytt krig eller politisk förföljelse, behövt skydd
              eller helt enkelt velat starta ett nytt liv. De kom till Sverige,
              och nu har de funnit sitt hem här. Det är dessa som har gjort
              att Sverige har vuxit. Men det är dags nu att varje enskild individ
              som är född i ett annat land själv får en chans att växa i Sverige.
            </seg>
            <seg xml:id="i-ce81cf436ec21301-0">
              Herr talman! Låt mig först slå fast: De är inget kollektiv, ingen
              homogen grupp. Vi gillar att kategorisera här i Sverige. Det är
              män och kvinnor, unga och gamla, invandrare och svenskar, precis
              som om dessa grupper i sig skulle vara homogena, som om man skulle
              kunna dra slutsatser för en hel grupp. Gruppen svenskar är ju
              inte homogen, men gruppen invandrare är nog än mer heterogen.
              Det är olika människor från olika länder som har funnit sig ett
              hem här i Sverige, människor med olika bakgrund, livserfarenhet,
              utbildning. De är ingen homogen grupp.
            </seg>
            <seg xml:id="i-df62465a747ec7dd-0">
              Trots detta har politiken under lång tid varit kollektivistisk,
              även om Luciano Astudillo menar någonting annat. Det har varit
              mycket av en invandrarpolitik, en politik för invandrare, en särartspolitik.
              Det blev ingen integrationspolitik. Det är ett misslyckande.
            </seg>
            <seg xml:id="i-3c1e8501a48df369-0">
              Herr talman! Riksdagen ska senare fatta beslut som de motioner
              som är skrivna under den allmänna motionstiden i frågan. Det finns
              många engagerade motionärer. Det visar att den här frågan är viktig.
              Vi ska också ta ställning till ett förslag från Riksrevisionens
              styrelse där styrelsen riktar stark kritik mot den förra regeringens
              sätt att styra myndigheterna som ansvarar för insatserna för de
              nyanlända. Det är svårt att styra om man inte vet vart man vill.
              Kanske beror den dåliga styrningen just på detta. Man visste helt
              enkelt inte vart man ville.
            </seg>
            <seg xml:id="i-965d2642f1f37da0-0">
              Herr talman! Jag har ofta undrat en sak. Efter åratal av svårigheter
              för nyanlända att ta sig in på arbetsmarknaden gjorde den förra
              regeringen aldrig en riktig analys eller svarade på frågan: Vilken
              introduktion är effektiv? Man ställde inte heller några särskilda
              krav på kommunen att jobba efter väl beprövade metoder, för man
              visste inte alltid vilka dessa väl beprövade metoder var. Det
              är många nyanlända som har deltagit och deltar i kommunernas introduktion.
              Det visar sig enligt de få uppföljningar som har gjorts att efter
              tre år är färre än var femte person inne på arbetsmarknaden, drygt
              fyra av fem står helt utanför.
            </seg>
            <seg xml:id="i-d8d911c38c5bbe47-0">
              Herr talman! Många av dem som är födda i ett annat land har haft
              svårt att ta sig in på arbetsmarknaden. Vad beror det på? Jo,
              jag tror att en av orsakerna är bristande introduktion i väldigt
              många kommuner. De första åren i Sverige är så troligt viktiga.
              Snabbt inträde på arbetsmarknaden är nyckeln till integration.
              Eller annorlunda uttryckt: Arbete är en hävstång för integration.
              Vi vet att både arbete och ekonomisk utveckling är avgörande faktorer
              för övriga integrationsområden, till exempel boende, skola och
              hälsa.
            </seg>
            <seg xml:id="i-4c80e61e85a889da-0">
              Arbete blir alltså en hävstång i integrationen. Därför måste,
              och kommer, politiken nu riktas mycket mer på arbete.
            </seg>
            <seg xml:id="i-81f1a52acec0891e-0">
              Herr talman! Jag vill slå fast att den gamla socialdemokratiska
              integrationspolitiken har misslyckats. Men ändå, trots detta,
              vill inte Socialdemokraterna ta ansvar. Kanske är det inte deras
              starka sida. Men man sträcker sig så långt i reservationen som
              till att säga: Vi utesluter inte att det kan ha funnits brister
              i den tidigare integrationspolitiken . Wow ! Vilken ödmjukhet,
              vilken självrannsakan! Det kan ha funnits brister.
            </seg>
            <seg xml:id="i-e92c704f6667e875-0">
              Luciano menar att den nya politiken är katastrof. Efter 4 ½ månad
              ger han domen till den nya regeringen. Men efter decennier av
              socialdemokratisk integrationspolitik ser vi att många människor
              har hamnat utanför. Men detta vill man inte erkänna. Jag är väldigt
              glad att väljarna har röstat fram en ny regering, en regering
              som inte är färgblind när verkligheten målas framför ögonen och
              inte tondöv när man hör uppgivna människor berätta att de gång
              på gång utestängs från den svenska arbetsmarknaden.
            </seg>
            <seg xml:id="i-2ea7894bf03464fc-0">
              Mer av samma är lösningen för socialdemokratin, trots att det
              inte fungerat. Det integrationspolitiska receptet är inte förändrad
              politik eller inriktning utan en särskild myndighet, Integrationsverket.
              Varför hänger man annars upp nästan hela reservationen på att
              diskutera Integrationsverkets nedläggning? Man diskuterar inte
              förändringen av politiken.
            </seg>
            <seg xml:id="i-de4a3900a0945aaf-0">
              Herr talman! Allianspartierna ser att det behövs ett annat synsätt,
              en annan politik. Exempelvis måste vi motarbeta tanken att alla
              människor som fått ett uppehållstillstånd behöver tas om hand
              av svensk socialtjänst. Nu vet jag att ni säkert tycker att jag
              överdriver, men det är just detta som har skett i så många kommuner.
              Trots att man menar att man nu jobbar med mer arbetsinriktad introduktion,
              är det fortfarande ett starkt ta-hand-om-perspektiv. Jag vet inte
              hur många gånger jag har hört politiker och tjänstemän använda
              just uttrycket ta om hand. I stället borde ta-sig-för-samhet bli
              ett nytt begrepp i introduktionen, att ge individer ansvar för
              introduktionen och ge möjlighet att ställa krav på eget ansvar.
              Det var ju det som var tänkt med introduktionen, och det är det
              som står i de nationella målen. Detta skulle ge människor helt
              andra förutsättningar.
            </seg>
            <seg xml:id="i-b0f5750aa4512733-0">
              Herr talman! Jag vill komma tillbaka till Riksrevisionens framställan.
              Det finns i dag en otydlighet mellan berörda myndigheter. Detta
              upphör naturligtvis inte, som tidigare har sagts, för att vi har
              fått en ny regering. Men den nya regeringen har tydligt markerat
              att introduktionen behöver reformeras. En översyn planeras inom
              kort, och jag förväntar mig att statsrådet Sabuni kommer att nämna
              det senare.
            </seg>
            <seg xml:id="i-e8f4268f069de72b-0">
              Den nuvarande regeringen kommer också inom kort att presentera
              var Integrationsverkets olika uppgifter ska infogas. Men det kommer
              fortsättningsvis att behövas tydliga krav och ansvarsområden för
              de berörda parter som ska erbjuda individerna introduktion, oavsett
              vem som gör det. Den nya regeringen måste fortsätta att se till
              att det blir tydligt. Till exempel måste regeringen se till att
              alla nyanlända, oavsett vilken kommun man kommer till, får samma
              möjligheter till en bra introduktion. I dag är det stora skillnader.
              Det får inte bero på vilken kommun man kommer till hur bra introduktion
              man får. Exempelvis placerar vissa handläggare i vissa kommuner
              högutbildade invandrare i grundvux. Det förekommer och det tog
              Integrationsverket upp i sin senaste rapport Integration . Det
              är ett ganska vanligt problem. Detta borde vara absolut förbjudet.
              Varför har den tidigare regeringen inte styrt detta?
            </seg>
            <seg xml:id="i-d7362eec56270d7b-0">
              Riksrevisionen lyfter också fram problematiken med att alla individer
              inte har en handlingsplan. Det är helt rätt att det ska alla individer
              ha. Men jag vill nog säga att det stora problemet är, som också
              Riksrevisionen till en viss del tar upp, att vi inte har någon
              aning om vad dessa planer innehåller. Det har ingen utvärderat
              eller kollat av. Vi kan misstänka att det ofta förhåller sig så
              att olika typer av kommuner skriver en viss typ av individuella
              planer. De blir därför rätt så kollektiva trots att det är individer
              som man har framför sig. Återigen: Invandrare behandlas ofta som
              en homogen grupp. Det tycker jag är det verkliga problemet.
            </seg>
            <seg xml:id="i-43bdfdeb5a9f9cee-0">
              Herr talman! Låt mig sammanfatta och avsluta. Den förda så kallade
              integrationspolitiken har inte fungerat. Den förra regeringen
              misslyckades med att styra myndigheterna. Kanske berodde det på
              att man inte visste vad man ville. Den nya regeringen måste ta
              det här uppdraget på fullt allvar.
            </seg>
            <seg xml:id="i-28db38f5829fd290-0">
              Många nyanlända har deltagit i kommunala program som inte alltid
              fungerat. De har sedan fått svårt att ta sig in på arbetsmarknaden.
              De har ju blivit inlåsta i programmen. Det här måste få ett slut.
            </seg>
            <seg xml:id="i-bda06e4e6a1b7285-0">
              Vi i alliansen har redan visat vart vi vill. Vi vill föra en
              politik som frigör människors inneboende kraft. Alla individer,
              oavsett var vi är födda, ska behandlas just som individer och
              inte som ett kollektiv. Vägen till integration går genom arbete.
              Därför behöver vi ha en arbetsmarknadsinriktad introduktion en
              introduktion där individen tar eget ansvar och det ställs tydliga
              krav, där andan av ta-sig-för-samhet är självklar och den kollektiva
              särartspolitiken är som bortblåst. Alla ska kunna växa i Sverige.
            </seg>
          </u>
          <note xml:id="i-2e11948d0a691bb6-0">
            Med detta yrkar jag bifall till utskottets förslag till beslut.
          </note>
          <note type="speaker" xml:id="i-4f9f49354a1ec2c8-0">
            Anf. 61 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-10">
            <seg xml:id="i-f49fa9a9bca40564-0">
              Herr talman! Det var en lång beskrivning av tidigare politik
              och hur den har misslyckats. Men nu är det alliansens politik
              som vi ska diskutera i första hand. Man kan göra en hur träffande
              verklighetsbeskrivning som helst om den tidigare regeringen, men
              det är inte huvudpoängen. Huvudpoängen måste vara att ni från
              alliansens sida nu presenterar vad ni vill åstadkomma.
            </seg>
            <seg xml:id="i-ed11a365d51a26c3-0">
              Det hördes kritik i Elisabeth Svantessons anförande om att man
              inte diskuterar förändringarna av politiken utan bara kritiserar
              Integrationsverkets nedläggning. Först och främst är det värt
              att uppmärksamma att Vänsterpartiet och Miljöpartiet välkomnar
              en nedläggning av Integrationsverket men tycker att den går väl
              fort. Man kan helt enkelt inte först hålla med Riksrevisionen
              om att det finns en otydlighet i ansvarsfördelningen mellan myndigheterna
              och sedan säga att vi ska lägga ned den myndighet som finns utan
              att tala om vem som ska göra det som man där gjorde tidigare.
              Red ut hur ansvarsfördelningen borde se ut först och lägg ned
              sedan! Det borde vara den logiska ordningen.
            </seg>
            <seg xml:id="i-b6b3ad7e67f46b9c-0">
              Jag tror att det mest handlar om arbetsmarknaden, för att ta
              den kärnfråga som jag i alla fall i ord är överens med Elisabeth
              Svantesson om är huvuduppgiften för integrationspolitiken vad
              det begreppet nu står för. Här ska man frigöra, här ska man möjliggöra
              och man vet vart man vill. Men det är ganska abstrakt. Det är
              inga särskilt konkreta insatser som föreslås.
            </seg>
            <seg xml:id="i-b620ecee05add602-0">
              Vi lämnar förslag i dag om kravprofiler, om att använda lagen
              om allmän platsanmälan, om att anonyma ansökningar också ska användas
              i den privata sektorn och om en handlingsplan för invandrade kvinnor.
              Varför är detta dåliga förslag?
            </seg>
          </u>
          <note type="speaker" xml:id="i-c01b7c63a87a7591-0">
            Anf. 62 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-9cefa4483278c1cf-1">
            <seg xml:id="i-2e0acfdca41d19fc-0">
              Herr talman! Jag är glad att Kalle Larsson är aktiv i frågorna,
              för de är viktiga. I mycket delar jag din grundsyn, till exempel
              om att kvinnor måste få en mycket starkare ställning på arbetsmarknaden.
              Jag tror att det går tillbaka till introduktionen, som har stora
              könsskillnader. Kvinnor som kommer in i den kommunala introduktionen
              får inte alls samma kontakt med arbetsmarknaden eller arbetsförmedlingen
              som män.
            </seg>
            <seg xml:id="i-4ed7f3621639d38a-0">
              Jag tror, Kalle Larsson, att vi egentligen inte behöver en särskild
              politik för invandrare. Vi behöver en politik för de första åren
              en tydlig politik och en tydlig introduktion. Jag tror att det
              kommer att gå i den riktningen. Nu är statsrådet här. Hon får
              kanske närmare beskriva hur översynen ska se ut och vilket håll
              det går åt. Men introduktionen måste ha ett annat perspektiv.
              Den måste vara arbetsmarknadsinriktad; det är A och O. Det verkar
              vi vara väldigt överens om. Men jag önskar att vi inte skulle
              behöva ha en särskild politik. Hela näringspolitiken gäller ju
              alla och ska vara tillgänglig för alla.
            </seg>
          </u>
          <note type="speaker" xml:id="i-c2269769fbfd7d3a-0">
            Anf. 63 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-11">
            <seg xml:id="i-7a6d43f4957effd4-0">
              Herr talman! Jag är verkligen jätteglad att Elisabeth Svantesson
              är så intresserad av frågorna. Men man måste nog komma med lite
              mer än allmänna ordalag. Jag har respekt för att det tar tid att
              sätta sig in i riksdagens politik och de förslag som kommer. Jag
              har också respekt för att det är ministern som svarar för regeringen.
              Absolut; den respekten måste man ha. Det kommer säkert att ställas
              frågor också till ministern när hon dyker upp i talarstolen.
            </seg>
            <seg xml:id="i-aeab5fd7a63a3780-0">
              Men för att själv försöka vara konkret och inte falla i samma
              fälla hade jag ändå några förslag: kravprofiler, att använda lagen
              om allmän platsanmälan, att ha anonyma ansökningar också i det
              privata näringslivet och att ha en handlingsplan för invandrade
              kvinnor och deras möjligheter till inträde på arbetsmarknaden.
              Det här skulle vara några insatser, absolut inte alla. Vi behöver
              mycket mer. Vi behöver mycket av generell politik, till exempel
              satsningar för rätt till arbete. Men jag gav några konkreta förslag
              just för att kunna få ett konkret svar.
            </seg>
            <seg xml:id="i-7a9fbe9d2ffec5cd-0">
              Ni i arbetsmarknadsutskottets majoritet har valt att avslå förslagen;
              åtminstone handlingsplanen är föremål för dagens betänkande. Varför?
              Om man vill ha en arbetsmarknadsinriktning på integrationspolitiken,
              om man vill att den ska leda till rätten till arbete, vad är det
              då för fel på de konkreta förslag som kommer för att faktiskt
              göra någonting i den riktningen?
            </seg>
          </u>
          <note type="speaker" xml:id="i-5f413483b8a71905-0">
            Anf. 64 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-9cefa4483278c1cf-2">
            <seg xml:id="i-9dac6f440c012935-0">
              Herr talman! Jag ska ge Kalle Larsson några mer konkreta beskrivningar.
              Nystartsjobben gäller även de nyanlända. De ökar konkurrenskraften
              och möjligheten för den nyanlände att komma in på ett arbete direkt.
              Många kan faktiskt komma in på arbetsmarknaden väldigt snart.
            </seg>
            <seg xml:id="i-7d1a5fd1acb1d85e-0">
              Sfi kommer att ses över. Det ska göras väldigt snabbt. Sfi måste
              bli mycket mer flexibelt. Vet ni att det i dag är så att man i
              många kommuner stänger på sommaren för att sfi-lärarna vill vara
              lediga då?
            </seg>
            <seg xml:id="i-d073a5475e24871b-0">
              Det är någonting som den här regeringen måste ta på största allvar.
              Det har gått fyra månader och än har inte sfi förändrats. Ams
              har fått ett nytt tydligt uppdrag, nämligen att matcha.
            </seg>
            <seg xml:id="i-4080ccd294a3f6f8-0">
              Just nu är arbetsmarknaden stark. Ams huvuduppgift är att matcha.
              Oavsett var man är född ska man matchas in på arbetsmarknaden.
              Det har inte varit tydligt förut. Förut har man matchats in i
              program. Nu ska man matchas mot arbete.
            </seg>
            <seg xml:id="i-cefe4e513a2fe6bc-0">
              Allt detta hjälper även en person som är född utomlands att komma
              i arbete. Jag tror att vi kommer att få se mer.
            </seg>
            <seg xml:id="i-94b3be12a9f176da-0">
              Jag ska ta ett exempel till.
            </seg>
            <seg xml:id="i-eb5bf26e85089876-0">
              Tjänstesektorn kommer att öppnas framöver. Från 2008 kommer det
              att bli billigare för till exempel frisersalonger, bilverkstäder
              och restauranger. De kommer nästan inte att ha någon arbetsgivaravgift
              alls. Det är också en möjlighet för många som inte har tagit sig
              in på arbetsmarknaden att komma in i den branschen. Det gäller
              naturligtvis inte alla, men många.
            </seg>
          </u>
          <note type="speaker" xml:id="i-aeda65a916ec347f-0">
            Anf. 65 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-1">
            <seg xml:id="i-c6af80b57a5876dc-0">
              Herr talman! Elisabeth Svantesson sade: frigöra de inneboende
              krafterna i varje människa. Det låter fruktansvärt flummigt, men
              samtidigt väldigt fint.
            </seg>
            <seg xml:id="i-5b9ab69c7c115bdc-0">
              Frågan är på vilket sätt. Elisabeth ägnar hela sitt inlägg åt
              att kritisera hur det har varit utan att ge några skarpa förslag
              till vad som komma ska. Det har gått jättesnabbt när det gäller
              försämring av a-kassan. Nästa vecka kommer hur ni ska sälja ut
              de statliga företagen. Nästa vecka kommer hur förmögenhetsskatten
              ska avvecklas.
            </seg>
            <seg xml:id="i-ce476f3e99173c73-0">
              Sådana ärenden går hur snabbt som helst, men i integrationspolitiken
              har det kommit nada.
            </seg>
            <seg xml:id="i-ef39422bb026ce75-0">
              Därför upprepar jag i stort sett den fråga som Kalle Larsson
              hade: Var är de skarpa förslagen? Det måste väl finnas något.
            </seg>
            <seg xml:id="i-6e69c4518fdf5398-0">
              Du tar visserligen upp den bristande introduktionen för de nyanlända
              svenskarna. Det är jättebra att du lyfter upp just jämställdheten.
              Men var är det skarpa förslaget? Du verkar ju ha en insikt om
              att något ska förändras. Då kunde man väl ha gjort något i budgeten.
              Kommer det i vårbudgetpropositionen ett förslag på hur den ska
              utjämnas så att kvinnor och män får samma introduktion så att
              det inte görs någon skillnad mellan könen?
            </seg>
            <seg xml:id="i-3a08d34636e54ad5-0">
              När det gäller introduktionen för nyanlända är det största problemet,
              som jag ser det, att många kommuner säger nej till att ta emot.
              Var kommer det skarpa förslaget för att uppmuntra fler kommuner
              att ta ett solidariskt ansvar? Var är de skarpa förslagen?
            </seg>
          </u>
          <note type="speaker" xml:id="i-190623f88bfa3f26-0">
            Anf. 66 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-9cefa4483278c1cf-3">
            <seg xml:id="i-d622fb70ef16bc93-0">
              Herr talman! Ulf Holm verkar inte tycka om att jag uppehåller
              mig så mycket vid den kommunala introduktionen. Det beror på att
              jag tror att den är extremt viktig.
            </seg>
            <seg xml:id="i-4a5dff303433695d-0">
              Jag tror att den inneboende kraften hos människor tas bort ganska
              snart när de kommer till Sverige. Jag vet inte hur många flyktinghandläggare
              och introduktionsenheter du har varit hos. På många ställen har
              man ett perspektiv där individen inte får leda sin introduktion,
              inte får ta del och driva processen och där man inte har ett tydligt
              mål. Man sätts i ett program. Där tar man bort mycket av den inneboende
              kraften. I många kommuner fungerar detta, men i andra är det en
              katastrof.
            </seg>
            <seg xml:id="i-13c7eed41a8a4f1e-0">
              Det skarpa förslaget från regeringen är: Sätt krav på kommunen.
              När ersättningsförordningen betalas ut ska det finnas ett krav
              som kommunen ska leva upp till. Det är mycket enkelt. Man måste
              ha en introduktion som är arbetsmarknadsinriktad. Svårare än så
              behöver det inte vara. Det var det som den förra regeringen misslyckades
              med.
            </seg>
            <seg xml:id="i-882be7f113dfd63f-0">
              År efter år betalades det ut miljarder till introduktionen utan
              att man hade en aning om om den var bra eller dålig. Det är katastrof.
            </seg>
          </u>
          <note type="speaker" xml:id="i-5d6aac919a9306e3-0">
            Anf. 67 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-2">
            <seg xml:id="i-522b4b911715afe0-0">
              Herr talman! Någon aning hade vi, annars hade vi inte tillsatt
              den kommitté som Socialdemokraterna tillsatte 2005 starkt påhejade
              av oss. Det var just för att vi insåg att det fungerade bra i
              vissa kommuner och inte i andra. Av de kommuner där det fungerar
              bra måste vi lära oss hur det kan göras bättre.
            </seg>
            <seg xml:id="i-e1a2e4ef28ac7fec-0">
              Problemet är att ni började med att lägga ned den utredningen,
              och sedan har ingenting hänt. Nu står ni här i talarstolen och
              säger att det kommer och att ni inser problemet. När kommer det?
              Varför kom det inte något förslag i höstbudgetpropositionen om
              mer jämställda kommunala introduktionsprogram om det nu var en
              insikt som inte är ny utan som ni hade tidigare?
            </seg>
          </u>
          <note type="speaker" xml:id="i-9ce7985642957650-0">
            Anf. 68 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-9cefa4483278c1cf-4">
            <seg xml:id="i-58c9c053843beaee-0">
              Herr talman! Det har gått fyra månader. Vi väntar jag väntar.
              Regeringen är på gång med en ny inriktning. Den förra regeringen
              tillsatte enormt många utredningar. Jag vet inte hur många SOU:er
              vi har i det här ämnet. Ingen ledde till att det blev bättre.
              Varför ska då den nya regeringen och den nya ministern ta fram
              det sista förslaget och lyfta upp det?
            </seg>
            <seg xml:id="i-7417de57119602e1-0">
              Vi vill ha något annat.
            </seg>
            <seg xml:id="i-c89d8d212a259602-0">
              Utredning efter utredning har kommit fram med olika innehåll
              och olika inriktning. Nu tar regeringen ett nytt grepp. Det kommer
              att komma förslag.
            </seg>
            <seg xml:id="i-594365b97c3a3296-0">
              Vi återkommer här i kammaren i den här diskussionen många gånger.
              Jag hoppas att det väldigt snart kommer nya förslag skarpa förslag,
              som du säger från ministern.
            </seg>
            <seg xml:id="i-8e91b927d2bb163b-0">
              Vi har fått mycket kritik för att det händer mycket inom det
              arbetsmarknadspolitiska området. Många av de förslag som vi presenterar
              gäller ju också invandrare. De kommer att få ta del av den positiva
              arbetsmarknadspolitik som jag ser att vi har en politik för arbete.
              Det kommer att gynna alla människor, oavsett var man är född.
            </seg>
          </u>
          <note type="speaker" xml:id="i-96acccf1ff491424-0">
            Anf. 69 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-3">
            <seg xml:id="i-96a5ba1a5db75de9-0">
              Herr talman! Det tog mindre än två månader för den sittande regeringen
              att försämra a-kassan. Det har gått fyra och en halv månad och
              vi har inte fått något konkret förslag på hur integrationspolitiken
              ska inriktas.
            </seg>
            <seg xml:id="i-27fdce79a0a8df6b-0">
              Intresset ljuger inte. Man behövde finansiera 10 miljarder i
              skattesänkningar. Så är det bara.
            </seg>
            <seg xml:id="i-7d296992286aad72-0">
              Vi tar till oss av det som inte blir fullt ut så bra som vi önskade.
              Mycket gjordes. Jag tycker att det är oärligt att stå i kammaren
              och säga att vi negligerade integrationspolitiken. Jag och socialdemokratin
              säger: Vi gjorde inte tillräckligt. De åtgärder vi vidtog räckte
              inte i bekämpning av diskriminering och för att se till att förbättra
              introduktionen.
            </seg>
            <seg xml:id="i-916dfdeb59bc9027-0">
              Jag kan ta Malmö som exempel. Där har man en akademikerintroduktion,
              en modersmålsbaserad svenskundervisning för analfabeter och en
              sammanhållen yrkesinriktad introduktion. Mycket av det var väldigt
              bra. Det spreds ut i landet, tack vare storstadssatsningen som
              också var en insats som gjordes.
            </seg>
            <seg xml:id="i-4c21bf5f0cc4d706-0">
              Vi gjorde mycket. Det räckte inte. Vi har däremot inte sett mycket
              av det.
            </seg>
            <seg xml:id="i-467b97f015cbed9d-0">
              På tal om rapportskrivande presenterade Anders Borg senast i
              går en utredning kring vilka åtgärder som behöver vidtas. Det
              är samma åtgärder som vi redan visste behöver vidtas.
            </seg>
            <seg xml:id="i-22cf13a701421427-0">
              Den enda gång jag har tagit till ordet katastrof är i samband
              med nulägesbeskrivningen. 40 000 flyktingar väntar på att få besked
              nu. Det är där vi riskerar att gå in i en katastrof med den oreda
              och otydlighet som den borgerliga regeringen håller på att skapa.
            </seg>
            <seg xml:id="i-b7ae661c6dee1916-0">
              Vi riktar i dag ett skarpt tillkännagivande till den sittande
              regeringen om hur staten ska hantera flyktingmottagningen. Det
              handlar om en akut situation i dag. Vilka åtgärder menar Elisabeth
              Svantesson att man bör vidta?
            </seg>
          </u>
          <note type="speaker" xml:id="i-af8b62e6f3db8133-0">
            Anf. 70 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-9cefa4483278c1cf-5">
            <seg xml:id="i-4b30d8264c2fa15b-0">
              Herr talman! Man undrar om tillkännagivandet bara gäller den
              nya regeringen efter fyra och en halv månad, eller om det också
              gäller den gamla.
            </seg>
            <seg xml:id="i-04a42bd0f5ac038d-0">
              Det var många frågor. Jag ska försöka besvara dem.
            </seg>
            <seg xml:id="i-b3e888fc6c195738-0">
              Det är bra att Socialdemokraterna nu ser att de inte gjorde allting
              rätt. Luciano efterlyser en vägvisare. Vägvisaren är ju arbete.
              Det är inte mer av samma integrationspolitik, utan en inriktning
              på arbete på arbetsmarknaden. En tydlig politik för fler jobb
              är nyckeln till integration.
            </seg>
            <seg xml:id="i-b5f1c7ffc36109e7-0">
              En annan vägvisare är att introduktionen måste bli mycket mer
              arbetsmarknadsinriktad. Inte allt som har skett i de kommunala
              integrationerna har varit dåligt. Det finns många goda exempel,
              men det finns också många katastrofexempel. Vägvisaren är arbete.
            </seg>
            <seg xml:id="i-3d947672c8c3a74e-0">
              När det gäller flyktingströmmarna har Integrationsverket ansvaret
              i dag. Från den 1 juli kommer någon annan att ha ansvaret att
              anvisa. Vilken myndighet det blir vet jag inte exakt. Vi tror
              att det är Migrationsverket. Det kommer fortfarande att finnas
              personer som arbetar med de här frågorna. Verksamheten upphör
              inte, Luciano.
            </seg>
          </u>
          <note type="speaker" xml:id="i-ac078e892fedf6bd-0">
            Anf. 71 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-4">
            <seg xml:id="i-c3e460171ca225aa-0">
              Herr talman! Arbete var A och O i Socialdemokraternas, Vänsterpartiets
              och Miljöpartiets integrationspolitik. Det är bara retoriska floskler
              att hävda att något annat var den socialdemokratiska integrationspolitiken.
            </seg>
            <seg xml:id="i-96e85f76b5732299-0">
              Jag vill belysa hur svårt det är att lyckas med detta. Introduktionen
              är ett sådant exempel. Det är oerhört svårt att komma ned till
              en individualiserad introduktion för människor med den olika bakgrund
              och erfarenhet de har.
            </seg>
            <seg xml:id="i-80da9fa2f526a7cc-0">
              Det är svårt, och det kommer ni att se.
            </seg>
            <seg xml:id="i-3bdb77e3dcb3d588-0">
              Den situation vi har i dag är oroväckande. Malmö har skickat
              ett brev till regeringen. Södertälje pratar om att tillskapa en
              kriskommission. Flyktingströmmarna från Irak är oerhört stora
              just till vår stad.
            </seg>
            <seg xml:id="i-2871794db75dfc61-0">
              Jag läser här att förra året, fram till november 2006, tog Elisabeth
              Svantessons kommun Kumla emot 82 flyktingar. Hur många av de 13
              100 platser som vi behöver få fram under det här året är man i
              Kumla beredd att svara för? Och var är de extraordinära insatserna
              för den situation som ni och den borgerliga regeringen nu håller
              på att förvärra genom nedläggningen av Integrationsverket?
            </seg>
            <seg xml:id="i-1fa01c0e08414fd5-0">
              Jag är ingen myndighetskramare. Det är möjligt att Migrationsverket
              blir bättre på grund av detta, men var finns resurserna och direktiven?
              Och hur ska Ams jobba? Vi vet att Ams kommer att få drastiska
              nedskärningar av sina resurser. 1 200 anställda ska bort. Var
              finns resurserna för att jobba med introduktionsersättningen?
            </seg>
          </u>
          <note type="speaker" xml:id="i-1d35c81c0399c672-0">
            Anf. 72 ELISABETH SVANTESSON (m) replik:
          </note>
          <u who="elisabeth_svantesson_c8df0b" xml:id="i-9cefa4483278c1cf-6">
            <seg xml:id="i-44133c1ab9467548-0">
              Herr talman! Jag kommer från Örebro, och där tar vi emot väldigt
              många flyktingar, vilket jag är nöjd med. Vi tar emot betydligt
              fler än avtalat, och jag är mycket glad för det.
            </seg>
            <seg xml:id="i-51b984de4958f715-0">
              Visst är det ett problem att en del kommuner väljer att inte
              ta emot flyktingar. Vi delar den problembilden. Dock ser jag en
              viss ljusning. För bara några år sedan var det 174 kommuner som
              tog emot flyktingar. I dag är det 220. Men det är fortfarande
              många kommuner som säger nej, och oavsett om de är styrda av moderater
              eller socialdemokrater tycker jag att det är sorgligt. Jag tror
              dock inte på tvång, som Kalle Larsson.
            </seg>
            <seg xml:id="i-5bad7f860cd29dce-0">
              Jag tror att vi måste hitta vägar och det måste vi kanske göra
              tillsammans för att få dessa kommuner att ta emot. Det har varit
              bekymmer förut, och det är bekymmer i dag.
            </seg>
            <seg xml:id="i-58761a484822bd07-0">
              Luciano sade att arbete var också den socialdemokratiska linjen.
              Då är min fråga, som du nu inte kan svara på, hur det i så fall
              kunde bli så fel. Jag låter den frågan hänga i luften.
            </seg>
          </u>
          <note type="speaker" xml:id="i-9be5a187f481abc0-0">
            Anf. 73 ANNIKA QARLSSON (c):
          </note>
          <u who="annika_qarlsson_20ca89" xml:id="i-553eb0494d9dfe9d-0">
            <seg xml:id="i-78b5822cf721f068-0">
              Herr talman! Det är integrationsfrågor som vi debatterar i dag.
              Det är ett betänkande med tillkännagivanden. Vi hade i höstas
              ett val där vi bytte plats med varandra lite grann. I en del frågor
              uppfattar Kalle det som att vi också har bytt åsikt. Jag vill
              beskriva det som att vi inte har det.
            </seg>
            <seg xml:id="i-4f5a23b9a19bdb90-0">
              Under förra mandatperioden var vi många som skarpt kritiserade
              den dåvarande regeringens integrationspolitik. Vi var många som
              drev på när det gällde både flyktingpolitik och framför allt integrationsfrågorna.
              Men bara för att vi har blivit en ny regering ändras inte inriktningen
              runt omkring, utan det krävs en mängd olika beslut också.
            </seg>
            <seg xml:id="i-c2f0387b191f8e3d-0">
              Något som det också fanns kritik mot tidigare var den bristande
              styrningen. Många frivilligorganisationer och kyrkor var upprörda
              över det sätt på vilket vi mötte dem som sökte sig till Sverige.
              När sedan Riksrevisionen kom med sin rapport och i många delar
              kunde belägga det som vi hade kritiserat på basis av våra besök
              ute i verksamheterna och på basis av de signaler vi fått från
              olika håll i landet kändes det som en bra utgångspunkt för nya
              mått och steg.
            </seg>
            <seg xml:id="i-c60f0f3b67047b8d-0">
              Tillkännagivandet i dag är faktiskt en kraftfull kritik mot den
              förra regeringen. Det är den förda politiken som har gjort att
              vi står i den situation där vi befinner oss i dag. Det är därför
              vi är så dåligt rustade för den katastrof som Luciano Astudillo
              flaggar för.
            </seg>
            <seg xml:id="i-b0879b4e57c8b2dc-0">
              Men tillkännagivandet ska också ses som ett stöd för regeringen
              när det gäller att ändra riktning på hela detta politikområde.
              Där är vi bara i början, för det är ett stort skepp att vända
              på.
            </seg>
            <seg xml:id="i-0bce7072eeb03876-0">
              Från Centerpartiet har vi drivit på i en avgörande fråga på integrationsområdet.
              Det handlar om jobb. Vi har till och med sagt: jobb, jobb och
              jobb.
            </seg>
            <seg xml:id="i-127fc83dc3bc4e52-0">
              Nu gäller det förstås inte enbart jobb, utan självklart är också
              utbildning och trygghet och arbetet för att komma åt diskriminering
              andra viktiga delar för att komma åt detta.
            </seg>
            <seg xml:id="i-0350d45d148ce804-0">
              I olika delar av landet ser det väldigt olika ut. Vi vet att
              det i storstadsområdena finns en speciell situation, men runt
              om i landet kan det se helt annorlunda ut. Jag har ibland lyft
              fram Värnamo som ett lite speciellt exempel. Där har man väldigt
              många invandrare. Jag tror att man har mellan 55 och 60 olika
              språk i skolan. Man har en arbetslöshet som ligger på 2 procent
              enligt en siffra som jag hörde för två år sedan. Man skriker efter
              att människor ska flytta dit.
            </seg>
            <seg xml:id="i-db75f312d09434ab-0">
              Nu löser sig integration inte enbart med arbete, men det är en
              otroligt viktig ingång för att man ska bli en del av en social
              gemenskap. Därför kan jag inte hålla med de kritiker som säger
              att denna regering inte har gjort någonting på integrationsområdet,
              för det har vi faktiskt gjort. Vi har sett till att ta krafttag
              för att sänka trösklarna för att det ska bli lättare att komma
              in i arbete. En mängd olika åtgärder på det området har redan
              genomförts, och vi har fler saker som kommer under våren och som
              är aviserade.
            </seg>
            <seg xml:id="i-866adc5a81df348d-0">
              Vi har också tankar och idéer när det gäller validering. Många
              har vittnat om att man hamnar i ytterligheter när man kommer hit.
              Analfabeter sitter med tandläkare eller professorer och ska lära
              sig svenska. Här krävs det att man får in både yrkesprov och kunskapsprov
              för att man snabbt ska kunna få reda på var en person befinner
              sig, vilka åtgärder som krävs för att personen ska komma i arbete
              och vilka kompletterande utbildningar som krävs.
            </seg>
            <seg xml:id="i-0d289b02ad122bd7-0">
              Vi har ett stort arbete på gång när det gäller diskrimineringen.
              Det fanns en utredning som jobbade och kom med ett förslag om
              att slå samman ombudsmän och lagstiftning. Det är ett arbete som
              pågår och som jag tror är enormt viktigt både för arbetsmarknaden,
              för bostadsbolag och så vidare.
            </seg>
            <seg xml:id="i-21f4a74d2552f908-0">
              Introduktionen pratade Elisabeth mycket bra om. Där är en viktig
              ingång att man tar vara på den kraft som finns hos människor och
              inte sätter systemet före människorna.
            </seg>
            <seg xml:id="i-a94f57723071d80f-0">
              I det här arbetet har vi kommit en liten bit på väg. Jag är lite
              rörd över de stora förväntningar som finns från oppositionen.
              Jag kan försäkra er om att vi ska göra allt som står i vår makt
              för att uppfylla de högt ställda förväntningar som finns och se
              till att också leverera ännu mer än vi redan har gjort på det
              här området.
            </seg>
          </u>
          <note type="speaker" xml:id="i-ab427b978f0ca96a-0">
            Anf. 74 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-5">
            <seg xml:id="i-fe907c994e2f3c70-0">
              Herr talman! Först har jag en nyfiken fråga: Vilken kommun blandar
              i sin introduktion professorer med analfabeter? Annika Qarlsson
              verkar känna till att sådan introduktion förekommer i Sverige,
              och jag skulle gärna vilja veta om hon känner till något sådant
              konkret fall, som hon här i kammaren lyfter fram som dåligt exempel.
              Sådana kommuner måste brännmärkas! Så ska det inte gå till med
              introduktionen. Annika Qarlsson verkar känna till någon sådan
              kommun.
            </seg>
            <seg xml:id="i-3a831d2284fce1e6-0">
              Sedan angriper Annika Qarlsson oss och menar att vi är orsaken
              till katastrofen. Lite ödmjukt kan man väl säga att vi inte hade
              mycket med ockupationen av Irak att göra och med de flöden av
              flyktingar som kommer hit från Irak. Man måste ändå ha viss distans
              och inte anklaga oss för allt elände i världen.
            </seg>
            <seg xml:id="i-a27a26523261d644-0">
              Som jag sade tidigare till Elisabeth Svantesson är vi självkritiska
              vad gäller inte minst det som Riksrevisionen pekar på i sin rapport
              om flyktingmottagandet och etableringen i andra kommuner. Därför
              är jag nyfiken på vad Annika Qarlsson har gjort i sin hemkommun
              Sollebrunn, som hemsidan stämmer den här gången. Hur många flyktingar
              tar Annika Qarlssons hemkommun emot?
            </seg>
          </u>
          <note type="speaker" xml:id="i-cddb0a1146113de7-0">
            Anf. 75 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-553eb0494d9dfe9d-1">
            <seg xml:id="i-e65e2edb40576b07-0">
              Herr talman! Mycket har vi skyllt den förra regeringen för. Vi
              har skällt väldigt mycket på den. Men situationen i Irak har vi
              inte hållit er ansvariga för och tänker inte göra heller.
            </seg>
            <seg xml:id="i-f9d8b1ecf94b53f0-0">
              Jag är tacksam för att få förtydliga det jag sade. Det gäller
              situationen för integrationspolitiken här i Sverige. Det handlar
              om att möta den situation som nu kommer.
            </seg>
            <seg xml:id="i-dabbf2b57099defa-0">
              Det finns prognoser på rätt stora flyktingströmmar. Om det kommer
              att bli andra siffror vet vi inte. Den situation som finns här
              i Sverige är en följd av vad den förra regeringen har riggat systemet
              för.
            </seg>
            <seg xml:id="i-d0aa653d10d66230-0">
              Det är där som vi har ett stort ansvar att se till att rigga
              systemen annorlunda. Det gäller att inte göra enskilda människor
              ansvariga för hur det är. Det är system som måste förändras.
            </seg>
            <seg xml:id="i-18a8151ce704ebe1-0">
              När det gäller min hemkommun var Sollebrunn hjärtat av Bjärke
              kommun fram till år 1973. Numera ingår den i Alingsås kommun.
              Jag vet inte de allra senaste siffrorna för Alingsås kommun. Men
              vi har alltid varit en av de kommuner som har tagit emot anvisad
              del plus ytterligare lite till.
            </seg>
            <seg xml:id="i-9abc00a3e776ab84-0">
              Vi har dessutom en bra verksamhet där vi försöker att möta dem
              som kommer till oss. Jag har varit på sfi i min egen hemkommun,
              även om det var några år tillbaka. Jag skulle vilja påstå att
              det var väldigt stora skillnader på dem som fanns i det. De skulle
              egentligen ha haft ett helt annat bemötande och riktade åtgärder.
              Det finns mycket kvar att göra.
            </seg>
          </u>
          <note type="speaker" xml:id="i-0cfaa9544a2f4958-0">
            Anf. 76 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-6">
            <seg xml:id="i-0e566997432ad55c-0">
              Herr talman! Det finns absolut väldigt mycket kvar att göra för
              att förbättra introduktionen i Sverige. Det ansvarar den regering
              som sitter nu för att göra. En del gjordes, men mer behöver göras.
              Vi kommer att punktmarkera er och följa det så att ni blir bättre
              på det området.
            </seg>
            <seg xml:id="i-faf44f619555db5b-0">
              Jag föreslår att Annika Qarlsson efter den här debatten på veckoslutet
              åker hem till Alingsås och försöker övertyga kommunalråden där
              att ta emot fler flyktingar. Det är 13 100 platser till som saknas
              just nu.
            </seg>
            <seg xml:id="i-1362b5080a4ba509-0">
              Vi tar på oss att det fanns en dålig styrning. Därför tillsatte
              vi en utredning om integrationspolitiken och styrningen av den.
              Men ni måste ta på er den oreda och det kaos som skapas när ni
              lägger ned Integrationsverket. Det är en av de viktiga myndigheter
              som fanns för att hantera det. Det är heller inte vårt ansvar,
              utan det ligger på er.
            </seg>
            <seg xml:id="i-accc83fbe4ce909a-0">
              Eftersom varken Billström från Moderaterna har gett oss besked
              om Migrationsverket får mer resurser och vilka direktiv som finns
              eller Nyamko Sabuni har gett oss besked om hur det ska se ut vill
              jag fråga: Vad tycker Centerpartiet? Hur tycker Centerpartiet
              att styrningen ska vara på området?
            </seg>
            <seg xml:id="i-6a37cc2ef4280020-0">
              Förhoppningsvis kan vi få besked av Centerpartiet. Det har inte
              varit mycket av den varan i den här debatten hitintills.
            </seg>
          </u>
          <note type="speaker" xml:id="i-b392399b17e6b764-0">
            Anf. 77 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-553eb0494d9dfe9d-2">
            <seg xml:id="i-bb4606f86baf2d4c-0">
              Herr talman! Vi får hoppas på att Socialdemokraterna är bättre
              på att punktmarkera än att styra. Det fungerade inte så bra.
            </seg>
            <seg xml:id="i-421f7531da50dd83-0">
              Några konkreta åtgärder som vi redan gör är att vi har höjt ersättningar
              för kommuner som tar emot flyktingar. Det är den ena delen. Styrningen
              handlar om att vi måste gå in ordentligt i de olika myndigheter
              som är berörda.
            </seg>
            <seg xml:id="i-34d771d81211e775-0">
              Det handlar om att följa upp de olika system som finns och se
              att det blir evidensbaserade sätt som man bemöter människor på
              och att man jobbar på ett betydligt mer effektivt sätt än vad
              man har gjort tidigare.
            </seg>
            <seg xml:id="i-595e9feb558fd013-0">
              När det gäller kaoset sade du i ditt förra replikskifte att du
              inte var någon myndighetskramare. Jag måste återupprepa det som
              Elisabeth Svantesson sade tidigare. Det är en myndighet vi lägger
              ned och inte verksamheten. Den kommer att fortgå i annan verksamhet.
            </seg>
            <seg xml:id="i-80c9005209ac9144-0">
              Återigen tillbaka till den allra viktigaste delen för att få
              det att fungera. Det handlar om att vi måste ha en arbetsmarknad
              som fungerar där det finns jobb att få inte för ett lite fåtal
              utan för betydligt fler.
            </seg>
            <seg xml:id="i-5542feeb3790e104-0">
              I den delen misslyckades den förra regeringen. Det kommer den
              här regeringen att klara ut betydligt bättre.
            </seg>
          </u>
          <note type="speaker" xml:id="i-3a3dd6e727842684-0">
            Anf. 78 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-3">
            <seg xml:id="i-7da9687451f9664b-0">
              Herr talman! Visst är jobb viktigt. Det gäller inte minst för
              att nyanlända flyktingar ska komma in i och bli en del av det
              svenska samhället och känna att de kan hjälpa till även här som
              nya i Sverige.
            </seg>
            <seg xml:id="i-344b26bfc28a010f-0">
              Men det är inte bara arbete. Det låter lite som att den förra
              regeringen med stöd av Vänstern och Miljöpartiet inte tyckte arbete
              var viktigt. Det tycker vi mycket väl. Vi hade ett mycket aktivt
              arbete för att få fler i arbete.
            </seg>
            <seg xml:id="i-8c512983438c789c-0">
              Det är tyvärr så, höll jag på att säga, att ni får bära frukt
              av den politik som vi genomförde för att förmå företag att anställa
              fler och för att fler människor ska komma in i offentlig sektor.
              Vi kan kanske bråka om i en annan debatt hur det blev så.
            </seg>
            <seg xml:id="i-09232452063b4ef2-0">
              Det jag skulle fråga om är Centerpartiets politik. Centern brukar
              framställa sig som ett folkrörelseparti. Det handlar väldigt mycket
              om kontakt med lokalavdelningar, gräsrötter etcetera.
            </seg>
            <seg xml:id="i-f5d1d47b2b5c3eef-0">
              Det är också viktigt när det gäller nyanlända svenskar. Det gäller
              till exempel invandrarorganisationer och på vilket sätt man kan
              stödja dem för att uppmärksamma deras arbete. Det har lite kommit
              i skymundan i de senaste årens debatt hur vi kan stödja detta.
            </seg>
            <seg xml:id="i-fe34ed6ede6b1ad7-0">
              Det är då kanske lite märkligt att den nya regeringen har valt
              att dra bort stödet för till exempel Centrum mot rasism, som jobbar
              med sådana frågor. Det handlar inte bara om invandrarorganisationer
              utan också om hur vi kan uppmärksamma och stödja de insatser som
              finns för att arbeta mot främlingsfientlighet.
            </seg>
            <seg xml:id="i-ce0301eb2e746819-0">
              Där har Centrum mot rasism gjort en del saker. Det kan diskuteras
              hur bra de har varit. Men det har gett en väldigt bra utgångspunkt
              för att vi måste uppmärksamma dessa verksamheter.
            </seg>
            <seg xml:id="i-3cf85f7fc3dba695-0">
              Det finns numera inga pengar. Där har verkligen regeringen varit
              aktiv och varit snabb att dra undan pengarna. Men vad kommer i
              stället?
            </seg>
          </u>
          <note type="speaker" xml:id="i-3ff0465b8f49f0d8-0">
            Anf. 79 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-553eb0494d9dfe9d-3">
            <seg xml:id="i-473b4d2648c8ad77-0">
              Herr talman! Ulf Holm beskriver jobben som att det är viktigt
              att människor som kommer hit får hjälpa till. Det beskriver synen
              på arbete som något slags sysselsättning. I det skiljer vi oss
              i så fall åt.
            </seg>
            <seg xml:id="i-992631a3647761d4-0">
              Jobb för mig är så mycket mer. Det handlar om egenförsörjning
              men också om att vara en del av en social samvaro och vara med
              och bidra snarare än att hjälpa till. Det gäller också att människor
              har någonstans där de får växa och utvecklas tillsammans med andra
              människor. Den debatten skulle vi ta någon annanstans vid något
              annat tillfälle, och då gör vi precis som Ulf säger.
            </seg>
            <seg xml:id="i-29c36e8cbcec7153-0">
              När det gäller stödet till Centrum mot rasism sade egentligen
              Ulf Holm svaret själv. Han talade om min förankring med lokalavdelningar
              och gräsrötter. Det är på något sätt de två synsätten som kolliderar
              i detta. Det här var ett uppifrånprojekt. Det är ett arbete som
              måste ske på gräsrotsnivå, mellan människor och i möten mellan
              människor.
            </seg>
            <seg xml:id="i-cb0c4577c8b62dc2-0">
              När det gäller arbetet mot främlingsfientlighet har jag haft
              ett stort arbete hemma i Sollebrunn som ordförande i en föräldraförening.
              Vi blev spindeln i nätet just för att bemöta de frågorna. Vi hade
              ungdomar som hörde hemma i främlingsfientliga organisationer och
              rörelser. Det gjorde att vi hade en hel by som kände en stor otrygghet.
            </seg>
            <seg xml:id="i-127d16fcbb61f670-0">
              I det arbetet handlade det väldigt mycket om att engagera ungdomar,
              företag och arbetsplatser och skolan. Det blev ett samtal som
              pågick och en process som pågick mellan människor. Det går inte
              att styra från ovan att få till. Det är någonting som sker när
              man möts, samtalar och diskuterar.
            </seg>
            <seg xml:id="i-003b674c68625895-0">
              Jag har inga svårigheter med att vi har tagit bort stödet till
              Centrum mot rasism.
            </seg>
          </u>
          <note type="speaker" xml:id="i-629e684241a342b0-0">
            Anf. 80 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-4">
            <seg xml:id="i-f96e2ae38314abeb-0">
              Herr talman! Det gäller att välja rätt ord. Jag sade hjälpa till
              med arbete. Det var kanske inte så jag menade, men Annika Qarlsson
              var ju snabb att hugga där. Jag tror att vi har en ganska lika
              syn på detta. Sedan är det alltid en fråga om hur mycket man ska
              jobba etcetera, men det kommer mer i nästa debatt. Vi kan lugna
              oss med den. Så mycket skiljer faktiskt inte i vår syn på arbete
              och hur viktigt det är att vi får fler i arbete. Den diskussionen
              kan vi avsluta där.
            </seg>
            <seg xml:id="i-6908989e04d2369a-0">
              Det är jättebra med folkrörelserna och det dagliga arbete mot
              diskriminering som sker där i samtal mellan människor. Men det
              finns också flera organisationer som har begärt ekonomiskt stöd
              för att kunna bidra till detta och uppmuntra det ytterligare,
              inte minst i större städer där det kan finnas större behov än
              i det lokalsamhälle som finns i en mindre kommun. Det finns skillnader
              där. Då kan det behövas ekonomiskt stöd. Det kan behövas riksorganisationer
              och myndigheter som stöder detta på olika sätt. Då är frågan:
              Ska inte de kunna ha en pott pengar att söka för ett sådant viktigt
              arbete? Det skulle sända ut signalen att riksdag och regering
              tar de här frågorna på allvar och vill bidra till att stödja detta
              arbete. Man kan inte bara förlita sig på att det finns eldsjälar
              i vissa kommuner och vissa lokalsamhällen här och där som gör
              detta av ren övertygelse. Vi måste få in fler aktiva i detta arbete.
              Där tror jag att till exempel Centrum mot rasism gjorde en viktig
              insats som inte kostade särskilt mycket.
            </seg>
            <seg xml:id="i-a1099da2d26d3908-0">
              Vi måste också ta de framgångar som Sverigedemokraterna hade
              i valet på allvar. Därför måste vi också bidra till en fördjupad
              diskussion och stöd till de krafter som vill motverka Sverigedemokraternas
              framfart. Frågan är: Vad vill regeringen bidra med?
            </seg>
          </u>
          <note type="speaker" xml:id="i-137032f4b00770f2-0">
            Anf. 81 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-553eb0494d9dfe9d-4">
            <seg xml:id="i-e7509562c026418c-0">
              Herr talman! Jag tycker att det kan finnas en rimlighet i att
              det finns samma möjligheter till stöd inom invandrarföreningar
              som inom andra typer av organisationer. Men då handlar det om
              riksorganisationer som staten har ett ansvar för att gå in och
              stötta. Men en kritik som också har funnits är att det har varit
              brister när det gäller uppföljning och utvärdering av vad som
              har hänt med de här pengarna. I den andra skålen ligger faktiskt
              att vi som handhar skattemedel också har ett ansvar att se till
              att medlen går till det de är tänkta för.
            </seg>
            <seg xml:id="i-cb17b6022e4280a4-0">
              När det gäller Sverigedemokraternas framfart i höstens val vet
              jag inte om vi ska lägga ansvaret på enskilda organisationer att
              klara av att hantera den frågan. Det är ett ansvar som faller
              tillbaka på alla demokratiska partier. Det handlar om att fundera
              över på vilket sätt de hade en verklighetsbeskrivning som gjorde
              att människor kände att det äntligen var någon som lyssnade på
              dem. Jag tror inte att det är så mycket partiet i sig som vi ska
              fokusera på. De står för rätt mörka ideal som ingen av oss i den
              här kammaren känner oss hemma med. Men de lyckades beskriva en
              verklighet och en vardag som så många människor kände igen sig
              i, och det är någonstans där som vi måste lyssna på vad man säger.
              Vad är det för något som vi inte har lyssnat på? Där har alla
              politiska partier och alla svenska medborgare över huvud taget
              ett ansvar att fundera över vart vi är på väg.
            </seg>
          </u>
          <note type="speaker" xml:id="i-c7a99264eda61000-0">
            Anf. 82 MAURICIO ROJAS (fp):
          </note>
          <u who="mauricio_rojas_4956b5" xml:id="i-50c6effe129d3dc1-0">
            <seg xml:id="i-d90f6737c30a3466-0">
              Herr talman! Det finns få saker som är så erkända, studerade
              och dokumenterade som det socialdemokratiska integrationsmisslyckandet.
              Därför är det nästan pinsamt att höra här att socialdemokratins
              företrädare säger: Ja, vi lyckades inte riktigt. Vi nådde inte
              allt vad vi ville göra. Ja, det var lite otillräckligt.
            </seg>
            <seg xml:id="i-3d573f5ce533a5c4-0">
              Ännu mer pinsamt är att läsa den socialdemokratiska reservationen.
              Det här är ett stycke som kanske går till historien för dess blygsamhet.
              Det står så här: Vi utesluter inte att det kan ha funnits brister
              i den tidigare integrationspolitiken.
            </seg>
            <seg xml:id="i-b8f620f991a65a42-0">
              Tack och lov att de inte utesluter detta som alla i det här landet
              vet men som de inte vågar erkänna här i kammaren.
            </seg>
            <seg xml:id="i-b9ce6d6b45e75d88-0">
              Ulf Holm hade kanske den beskrivning som passerade alla andra:
              Vi måste vara beredda att erkänna att allt inte var perfekt.
            </seg>
            <seg xml:id="i-43ef448b874da75d-0">
              Vi pratar om ett sammanbrott på många sätt vad gäller jobb, skola
              och integration. Det är andra ord som ska användas, kanske till
              och med det ord som socialdemokraternas företrädare Astudillo
              använde för att beskriva något annat, nämligen katastrof. Men
              vi ska kanske vänta med sådana bombastiska ord.
            </seg>
            <seg xml:id="i-cb4009c028707a18-0">
              Vi i Folkpartiet har dokumenterat det här misslyckandet på ett
              mycket omfattande sätt. Vi har tre gånger publicerat det vi kallar
              för Utanförskapets karta . Där har vi tittat på hur det i Sverige
              har vuxit fram ett landskap av uteslutning från arbetsmarknaden,
              skolor där de flesta barn misslyckas och lågt deltagande på alla
              sätt. I dag finns ett lågt valdeltagande och ett lågt politiskt
              deltagande.
            </seg>
            <seg xml:id="i-548b5fdf543c32fd-0">
              I dag finns det i Sverige 157 områden som präglas av just dessa
              omständigheter. I över 50 av dessa områden jobbar inte ens hälften
              av de vuxna som bor där i ordinarie jobb. Det här är en katastrof,
              ett sammanbrott, ett misslyckande. Ni kan välja ord. Men det är
              inte bara brister det är mycket mer än så. I dessa områden bor
              i dag en halv miljon människor. Det här är det dukade bord som
              Göran Persson talade om. Det här är det som vi måste städa upp
              i, rätta till och skapa ordning och reda i. Det är inte lätt efter
              tolv år av misskötsel som har gett oss den här verkligheten. Trots
              den längsta högkonjunkturen i modern tid, har man lämnat dessa
              157 områden och den halva miljon svenskar som bor i dessa områden
              i utanförskap.
            </seg>
            <seg xml:id="i-6ec0f6b0395e9de1-0">
              Och det är värre än så. Vi har också sett att utanförskapet har
              etnifierats. Det domineras mer och mer av människor som kommer
              från andra länder, andra kulturer och som inte delar det kulturarv
              och mycket annat som är typiskt för Sverige. Det skapar en kombination
              av sociala och ekonomiska problem och utanförskap. Det finns också
              kulturella, religiösa och många andra drag som gör den här frågan
              mycket explosiv.
            </seg>
            <seg xml:id="i-87e13b5e8de52490-0">
              Där delar jag Luciano Astudillos oro. Han sade att nu kommer
              kanske droppen som gör att bägaren rinner över. Det vet jag inte
              riktigt. Ni fyllde bägaren till den nivån. Nu är det kanske en
              droppe som saknas. Det var ett bra sätt att beskriva det ni har
              gjort med integrationspolitiken. Vi kan kalla det för brister
              en gång till, om du så vill.
            </seg>
            <seg xml:id="i-3d28c74ee8a023a8-0">
              Varför har detta inträffat? Varför har det gått så illa? Det
              finns olika anledningar till det. Det finns diskriminering, och
              det finns också handikapp som invandrarna har. Det tar en viss
              tid att ta sig in. Men det finns några uppenbara politiska brister
              som vi måste peka på. Det är dem som den här regeringen arbetar
              mycket med.
            </seg>
            <seg xml:id="i-d13e19d2de6f3c6b-0">
              Det finns en brist när det gäller att skapa jobb som är alldeles
              avgörande för integrationsfrågan. Här handlar det inte bara om
              att prata om jobb. Vi måste vara överens om en politik som skapar
              jobb, annars är vi inte överens. Det räcker inte med att säga
              att jobb är viktigt. År 2006 fanns det 270 000 jobb färre än vad
              det fanns 1990. Samtidigt fanns det 380 000 människor fler i arbetsför
              ålder, 2064 år. Vi har ett samlat jobbunderskott på ungefär 650
              000 jobb. Det är det dukade bord som Socialdemokraterna har lämnat
              efter sig. Det är det vi måste rätta till. Det är inte lite, men
              vi ska försöka i alla fall.
            </seg>
            <seg xml:id="i-2c02cdbf08f6d2a7-0">
              En annan viktig orsak till att utanförskapet etnifieras, att
              det är invandrare och flyktingar som i allt högre grad lever i
              de områden som är utsatta, är den misslyckade introduktionen som
              vi diskuterar här och som har analyserats i en mycket viktig rapport
              från Riksrevisionen som kallas Statliga insatser för nyanlända
              invandrare . Där har man tittat på de tre avgörande myndigheter
              som spelar en roll i det hela. Det är Migrationsverket, Integrationsverket
              och Arbetsmarknadsstyrelsen. Beskrivningen är otroligt nedslående.
              Jag vet inte om ordet kaos, som Astudillo använde för inte så
              länge sedan, är passande. Det är bombastiskt. Men kanske skulle
              man kunna tänka på ett sådant ord.
            </seg>
            <seg xml:id="i-272e2bc757c5cc63-0">
              Vad säger man om dessa tre myndigheter och om regeringen? Man
              visste ingenting om någonting. Man visste inte vad man gjorde.
              Man visste inte om det man gjorde var effektivt eller inte. Man
              hade inte koll.
            </seg>
            <seg xml:id="i-1f1bc153d9cc1b45-0">
              Jag läser upp ett exempel som gäller den centrala myndigheten
              Integrationsverket: Myndigheten saknar emellertid samlad kunskap
              om vilka introduktionsinsatser som leder till att målen om delaktighet
              och försörjning främjas. Det saknas alltså kunskap.
            </seg>
            <seg xml:id="i-855261d9c68887e6-0">
              Verkets undersökningar säger ingenting om hur effektiva introduktionsinsatser
              är i ett kommunjämförande perspektiv. Man vet alltså inte om det
              är bra eller dåligt.
            </seg>
            <seg xml:id="i-5580673056135838-0">
              Det saknas således kunskap och analys rörande sambandet mellan
              individens förutsättningar, introduktionens genomförande och introduktionens
              utfall Så är det.
            </seg>
            <seg xml:id="i-b06cf71ebe033e23-0">
              Så var det under många år. Och det intressanta är att dessa brister
              påpekades många gånger, men regeringen gjorde ingenting för att
              rätta till det.
            </seg>
            <seg xml:id="i-b4befa5c298a8b80-0">
              Här finns ett mycket konkret ansvar att utkräva från de statsråd
              som hade ansvaret för integrationsfrågan under den här perioden.
              Det första heter Mona Sahlin. Hon hade ansvaret mellan 2000 och
              2004 för integrationspolitiken. Det är precis 2004 som analyserats
              mera djupgående här. Vad gjorde Mona Sahlin under dessa fyra år?
              Hon pratade mycket, det vet vi. Hon tillsatte också en utredare
              som heter Kamali och som sade att alla svenskar är mer eller mindre
              rasister. Men vad gjorde hon under fyra år för att rätta till
              kända, erkända, dokumenterade brister i integrationspolitiken?
              Ingenting, enligt den här rapporten. Det här måste Mona Sahlin
              givetvis förklara, nu när hon är på väg att bli ledare för det
              största partiet i landet.
            </seg>
            <seg xml:id="i-bc885d5f5e899891-0">
              Men det finns inte bara brister i styrning. Det här ledde till
              ett regelrätt missbruk av offentliga medel, och det här är mycket
              allvarligt. Det står i Riksrevisionens rapport att schablonersättningen,
              det som kommunen får för varje flykting man tar emot, betalades
              ut i strid med gällande förordning. Jag citerar: Genom att inte
              kontrollera förekomsten av dessa förutsättningar eller villkor
              agerar Integrationsverket i strid med förordningen. Man betalade
              alltså pengar våra gemensamma medel i strid med gällande regler.
              Det här är otroligt allvarligt.
            </seg>
            <seg xml:id="i-ba026e7ebaab4acc-0">
              Men ännu allvarligare är att regeringen och statsråden Mona Sahlin
              och Jens Orback visste om detta. Så står det i rapporten: Regeringen
              är medveten om Integrationsverkets tillämpning av ersättningsförordningen,
              men har inte agerat för att åstadkomma en förändring. Mona Sahlin,
              Jens Orback och Göran Persson agerade inte för att stoppa det
              här missbruket av våra offentliga medel. Jag tror och tycker att
              svenska folket förtjänar en ursäkt för och en förklaring till
              detta. Det här är mycket allvarligt.
            </seg>
            <seg xml:id="i-861c40b29c7ad494-0">
              Bara år 2004, enligt de beräkningar som Riksrevisionen gjorde,
              betalades mellan 65 miljoner och 80 miljoner kronor ut felaktigt,
              och de krävdes inte tillbaka. Om man räknar hela Mona Sahlins
              period som ansvarig för integrationsfrågor har det betalats ut
              mellan 418 miljoner och 513 miljoner kronor felaktigt. Lägger
              man till Jens Orbacks period så närmar man sig 800 miljoner. Det
              här måste förklaras. Här går det inte bara att säga att det är
              passé och att det var lite brister i det hela. Det här är allvarligare
              än så.
            </seg>
            <seg xml:id="i-c08ee1a6d1742cb0-0">
              Det rapporten egentligen säger, slutsatsen, är att introduktionspolitiken
              är i akut behov av en totalrenovering. Det är det som den nya
              regeringen måste åstadkomma.
            </seg>
            <seg xml:id="i-9dd9d661cac7d788-0">
              Vi är nu på rätt väg. Regeringen har satsat på och prioriterat
              det mest grundläggande. Det är jobbpolitiken. Utan en bra jobbpolitik
              finns det ingen integration och ingen introduktion som kommer
              att fungera, för de jobb som behövs för att de nya invandrarna
              ska kunna bli en fungerande del av Sverige kommer inte att finnas.
              Ministern ska återkomma senare med de konkreta inslagen i den
              här kampen mot diskrimineringen och kampen för att få en introduktion
              som fungerar.
            </seg>
            <seg xml:id="i-462e0c6259676ac4-0">
              Det vi måste få till är inte åtgärder hit och dit, som Socialdemokraterna
              brukade vidta. Vi måste åstadkomma en helhet som fungerar, och
              det är mycket svårare en helhet som rättar till det dukade bordet,
              som Socialdemokraterna lämnade bakom sig, med så mycket utanförskap
              att det skrämmer.
            </seg>
          </u>
          <note xml:id="i-7f8d6fbc69a37a19-0">
            I detta anförande instämde Hans Backman och Camilla Lindberg
            (båda fp).
          </note>
          <note type="speaker" xml:id="i-929437f369805b99-0">
            Anf. 83 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-7">
            <seg xml:id="i-046727422c546ab6-0">
              Herr talman! Med alla de här starka, bombastiska uttrycken om
              hur katastrofalt det är på det här området så är det ännu mer
              allvarligt att det dröjt fyra och en halv månad och vi står i
              kammaren och inte har fått ett enda konkret förslag på det här
              området, inte minst vad gäller introduktionen av nyanlända flyktingar.
              Vi har ett akut behov av att hantera det här.
            </seg>
            <seg xml:id="i-78c2bbde6bf149d1-0">
              Det tog den borgerliga regeringen två månader att försämra a-kassan.
              Som sagt: Intresset ljuger inte. Man behövde finansiera stora
              skattesänkningar för höginkomsttagare. Det gick före kampen mot
              utanförskap, Rojas! Det gick före kampen för dem du säger dig
              företräda här.
            </seg>
            <seg xml:id="i-00073143e54fd785-0">
              Rojas! Vi har en situation i Sverige nu som riskerar att på allvar
              bli katastrofal. Låt oss inte hamna i den makroekonomiska debatten
              om vem som gjorde si och vem som gjorde så. Många internationella
              studier visar att svensk makroekonomi gick bra. Förra året skapades
              väldigt många jobb i Sverige. Under de senaste 50 åren kan man
              hitta två tillfällen då det har skapats lika många jobb. Vi hade
              investeringar och en högkonjunktur som går vidare nu.
            </seg>
            <seg xml:id="i-46e7bad7dd84385f-0">
              Men det är inte det som det handlar om nu att ta debatten om
              vem som gjorde rätt eller fel. Det handlar om detta: Vad gör vi?
              Vi har en flyktingmottagning som riskerar att hamna i totalhaveri
              med de förändringar som görs nu och den otydlighet som nuvarande
              regering står för. 40 000 flyktingar väntar på att bli placerade.
              Vi har en situation i Irak som förvärras för var dag. I Solna
              har vi ett moderat kommunalråd som säger: Vi får inte ut några
              ensamkommande barn.
            </seg>
            <seg xml:id="i-ee2441e7a242de05-0">
              Det är er politik. Sluta vara i opposition, och börja ta ansvar
              för den situation som ni håller på att skapa nu!
            </seg>
          </u>
          <note type="speaker" xml:id="i-27a9cbd0c4c8acca-0">
            Anf. 84 MAURICIO ROJAS (fp) replik:
          </note>
          <u who="mauricio_rojas_4956b5" xml:id="i-50c6effe129d3dc1-1">
            <seg xml:id="i-b10f7857f0004b0e-0">
              Herr talman! Jag förstår mycket väl att Luciano Astudillo inte
              vill diskutera det förflutna: det dukade bordet, som ni har lämnat
              bakom er, det utanförskap som ni har hjälpt till att skapa, den
              halva miljon som lever i dessa områden, de tolv åren med mycket
              stark högkonjunktur som ni inte utnyttjade för att göra något
              åt de här problemen.
            </seg>
            <seg xml:id="i-b995656c550e6522-0">
              Du vill prata om framtiden och den nya regeringen. Det här betänkandet
              handlar om och drar lärdomar från det som ni har gjort och för
              en gångs skull har modet att erkänna att ni har gjort.
            </seg>
            <seg xml:id="i-cd396c7ec04da78b-0">
              Kommentera de hundratals miljoner som betalades i strid med regler
              och förordningar! Kommentera det! Det svenska folket har rätt
              att kräva från sina politiker att de redovisar varför man använder
              skattemedel på ett visst sätt.
            </seg>
            <seg xml:id="i-401bc90cc4f3e04f-0">
              När skattemedlen används fel har de rätt att utkräva ansvar.
              Det är inte något som man bara kan gå förbi. Det handlar om hundratals
              miljoner. Det handlar om våra gemensamma pengar. Du måste kommentera
              detta, Luciano Astudillo. Det är din skyldighet. Mona Sahlin är
              inte i kammaren, men du företräder det parti som regerade. Du
              måste ha något att säga om det det hoppas jag i alla fall om du
              nu inte tycker att det är irrelevant att man spenderar våra gemensamma
              medel hur som helst.
            </seg>
          </u>
          <note type="speaker" xml:id="i-c9a207c4dd373fb7-0">
            Anf. 85 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-8">
            <seg xml:id="i-868dd401835887c1-0">
              Herr talman! Jag har sagt det flera gånger tidigare i debatten,
              och jag säger det återigen: Vi fick inte genomslag för den politik
              vi ville föra, varken vad gällde integrationen eller introduktionen.
              Vi tar ödmjukt på oss en del av det ansvaret. Det är svåra frågor
              att hantera, att få till ett individuellt bemötande av människor
              som kommer från världens alla hörn, en del dessutom krigstraumatiska.
              Vi tar på oss det.
            </seg>
            <seg xml:id="i-cf4c26e2c04655eb-0">
              Den här debatten handlar emellertid om att vi i dag skickar ett
              tillkännagivande till regeringen om att det fortfarande tickar
              ut pengar och att det fortfarande finns en otydlig styrning på
              ett viktigt område. Kommentera det, Rojas, i stället för att kräva
              av oss att kommentera! Rojas var en av de flitigaste på att ta
              fram rapporter om alla de konkreta åtgärder som skulle vidtas
              för att förbättra integrationen och motverka utanförskapet.
            </seg>
            <seg xml:id="i-e42fc05e81770add-0">
              Vi vet var de långsiktiga åtgärderna finns, men var finns de
              konkreta åtgärderna för att hantera den akuta situation som finns?
              Hör inte Rojas ropen från Malmö, Göteborg och Södertälje? Har
              inte Rojas pratat med kommunalrådet i Solna om situationen för
              ensamkommande barn? Har inte Rojas sett att vi fortfarande har
              ett 90-tal kommuner som vägrar ta emot flyktingar? Nu gör jag
              inte partipolitik av detta, det finns även socialdemokratiska
              kommuner som vägrar, men det är ni som har ansvaret för detta,
              Rojas. Var finns tiopunktsprogrammen och fempunktsprogrammen?
            </seg>
            <seg xml:id="i-b2219005f710fd63-0">
              Det är bra att ni är i opposition mot orättvisorna, Rojas. Det
              ska ni fortsätta att vara, men nu är det ni som regerar och har
              ansvar för dagens politik. Var är de konkreta förändringarna,
              om det var så katastrofalt tidigare? Det har gått fyra och en
              halv månad. Det tog två månader att försämra a-kassan för mängder
              av löntagare och arbetslösa, men om integrationen och utanförskapet
              är det tyst.
            </seg>
          </u>
          <note type="speaker" xml:id="i-5faee594d422c965-0">
            Anf. 86 MAURICIO ROJAS (fp) replik:
          </note>
          <u who="mauricio_rojas_4956b5" xml:id="i-50c6effe129d3dc1-2">
            <seg xml:id="i-724e4febc7cbfa5a-0">
              Herr talman! Det jag kräver är att ni tar det ansvar som ni ska
              ta, Astudillo. Jag kräver, Astudillo, att ni inte springer ifrån
              ansvaret för den misskötsel och det kaos som ni lämnade efter
              er. Om du läst rapporten vet du vad det handlar om. Jag kräver
              att ni redovisar för svenska folket hur våra gemensamma medel
              använts. Jag begär att ni talar om varför en halv miljon människor
              lever i utanförskap i dag. Jag vill ha en förklaring till varför
              Sveriges Kommuner och Landsting säger att mer än hälften av de
              flyktingar som kommunerna tar emot ännu fem år efter att de fått
              kommunplacering inte har jobb. Jag kräver dessutom att du stannar
              kvar där du borde stanna, för det här är riksdagen och inte ditt
              hem.
            </seg>
          </u>
          <note type="speaker" xml:id="i-47e882338f064c8e-0">
            Anf. 87 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-5">
            <seg xml:id="i-3bd4f7bce00c4415-0">
              Herr talman! Det var mycket hårda ord i Mauricio Rojas inledningsanförande.
              Det som egentligen skrämmer mig mest är att det gått fyra och
              en halv månad och fortfarande har Mauricio inte förstått att han
              numera tillhör ett regeringsparti, att det är han som kan bestämma
              och göra förändringar. Det tog elva minuter och sju sekunder innan
              Mauricio kom fram till att regeringen nu ska ta itu med arbetsfrågorna;
              han sade något om att arbete är viktigt. Sedan gick det ytterligare
              tio sekunder och så sade han att det där får statsrådet ta hand
              om.
            </seg>
            <seg xml:id="i-4be8a8dd72ec508f-0">
              Det är fantastiskt att det tog så lång tid utan att du kom med
              några egna idéer, Mauricio. Det presenteras ingenting av vad du
              nu kan göra. Du tillhör majoriteten. Det är du som ska lägga fram
              förslagen om vad som måste göras. Det är du som har makten nu.
              Du är inte i opposition. Du kan inte begära att jag som miljöpartist
              ska bestämma vad som ska hända. Jag skulle gärna vilja göra det,
              men då måste du först avgå. I så fall måste ni abdikera och säga
              att ni inte klarar av att styra Sverige när det gäller integrationsfrågorna.
            </seg>
            <seg xml:id="i-2cb80d64b29c55b8-0">
              Du får gärna göra det, men du måste också förstå att du numera
              tillhör majoriteten. Du kan inte bara stå här och skälla och fortsätta
              spela på den förra mandatperiodens retoriska sträng. Nu måste
              du ta ansvaret.
            </seg>
            <seg xml:id="i-4315e5ab67b87b68-0">
              Jag vill fortfarande har svar på frågan vad som ska göras nu
              när du sitter i majoritet.
            </seg>
          </u>
          <note type="speaker" xml:id="i-61dabf965c6ab7fd-0">
            Anf. 88 MAURICIO ROJAS (fp) replik:
          </note>
          <u who="mauricio_rojas_4956b5" xml:id="i-50c6effe129d3dc1-3">
            <seg xml:id="i-49e875f880ab9197-0">
              Herr talman! Den här pinan slipper ni inte undan så lätt, Ulf
              Holm och ni andra. Tolv år av misskötsel ska kommenteras på några
              minuter. Några timmar skulle behövas. Ni har något att redovisa,
              något att ta ansvar för. Statsrådet Sabuni kommer att tala om
              framtiden och regeringen. Jag är här för att göra något annat
              viktigt, nämligen kräva ansvar samt påtala de allvarliga bristerna
              och misskötseln av offentliga medel, det som gjordes av så viktiga
              personer som Mona Sahlin, som inom kort kanske blir partiledare.
              Också Riksrevisionen har dokumenterat detta. Det handlar om oerhört
              allvarliga saker.
            </seg>
            <seg xml:id="i-46f283c5fbadb6d5-0">
              Ulf Holm vill inte att jag pratar om det, men jag kommer att
              prata om det många gånger. Du var med, Ulf Holm, visserligen inte
              i själva regeringen, men du stod väldigt nära regeringen. Också
              du är en del av misslyckandet, och därför måste även du ta ett
              ansvar.
            </seg>
            <seg xml:id="i-f39aefec5d6e32d0-0">
              Att inte allt var perfekt är ett mycket märkligt sätt att beskriva
              det som inträffat i Sverige. Visste ni inte att det var så? Visste
              ni inte vad Socialdemokraterna höll på att göra med de mest utsatta
              i vårt land? Kunde ni inte säga stopp, såsom ni gjorde tillsammans
              med Vänsterpartiet vilket var mycket bra vad gällde flyktingar?
              Kunde ni inte göra samma sak här och säga: Sluta med misskötseln.
              Gör någonting. Ni visste, det gjorde vi alla, hur dåligt det gick
              för de människor som är mest utsatta i vårt land. Vad gjorde ni?
              Varför satte ni inte hårt mot hårt? Kanske ni inte orkade, och
              det kan jag förstå, för det är klart att man inte orkar med allt,
              men säg då att ni inte orkade.
            </seg>
          </u>
          <note type="speaker" xml:id="i-7f2fd057ee1fb69f-0">
            Anf. 89 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-6">
            <seg xml:id="i-00eb2be040ace14f-0">
              Herr talman! Jag blir nästan förkrossad. Jag får fortfarande
              inga svar på vad Mauricio Rojas tänker göra i majoritetsställning.
              All hans energi går åt till att beskriva hur det varit, maktförhållandet
              mellan Socialdemokraterna, Vänstern och Miljöpartiet, hur våra
              förhandlingar gick och så vidare. Det är jätteintressant för en
              doktorsavhandling, men det här är riksdagen där vi faktiskt stiftar
              lagar.
            </seg>
            <seg xml:id="i-a70ef5096bbd8b22-0">
              Den förra regeringen tillsatte en utredning som fick i uppdrag
              att ta reda på vad som gått bra och vad som gått dåligt så att
              vi skulle kunna komma längre och göra förbättringar. Din regering,
              ditt parti och ditt statsråd började med att lägga ned den, Mauricio.
              Det är inte särskilt handlingskraftigt.
            </seg>
            <seg xml:id="i-fe78966586d2c070-0">
              Som jag sade i mitt inledningsanförande var allt kanske inte
              perfekt. Alla idéer från Miljöpartiet är kanske inte de bästa,
              och då måste vi kunna ompröva dem och studera om det finns bättre
              sätt. Det har vi en aktiv politik för. Vi för i vårt parti diskussioner
              om dem och vädrar en del av dem i kammaren. Vi har tidigare lagt
              fram flera förslag som vi nu går igenom.
            </seg>
            <seg xml:id="i-d85695af7fcc750a-0">
              Mauricio lägger inte fram några förslag och berättar inte om
              allt det han skulle vilja göra i sin nya position som ledamot
              av riksdagens majoritet, som en del av regeringsmakten. Det är
              det som fattas. Han väljer att inte, under några minuter, berätta
              vad han skulle vilja göra utan gräver i stället ned sig i det
              gamla. Jag beklagar att han gör det. Jag hade hoppats få höra
              några nya idéer vädras i dag, kanske inte presenterade som regeringens
              politik men ändå nya idéer bland regeringspartierna. Men ingenting,
              absolut ingenting! Mauricio Rojas väljer att i bitterhet gräva
              ned sig i hur det var tidigare utan att ha någon ny politik på
              området. Det beklagar jag, herr talman.
            </seg>
          </u>
          <note type="speaker" xml:id="i-11fe13618ae57201-0">
            Anf. 90 MAURICIO ROJAS (fp) replik:
          </note>
          <u who="mauricio_rojas_4956b5" xml:id="i-50c6effe129d3dc1-4">
            <seg xml:id="i-79acb5cdde1b6d30-0">
              Herr talman! Jag förstår att du, Ulf Holm, beklagar detta. Det
              här är inte roligt för er. Att bli påmind om ett misslyckande
              är inte alls roligt, det förstår jag, men det är nödvändigt.
            </seg>
            <seg xml:id="i-3deab6b5b7778b09-0">
              Riksdagen har två uppgifter, nämligen att stifta lagar och att
              utkräva ansvar. Det vet du mycket väl, Ulf Holm. Nu utkräver jag
              ansvar för det som ni gjort med de mest utsatta i vårt land och
              med de offentliga medlen, dem som ni misskött. För detta har jag,
              riksdagen och svenska folket rätt att kräva ansvar. Det får ta
              några minuter, sedan får statsrådet sina minuter att tala om hur
              vi ska göra om politiken.
            </seg>
            <seg xml:id="i-544c2f72c21e5862-0">
              Den här pinan är nödvändig. Ni förtjänar den många gånger om.
            </seg>
          </u>
          <note type="speaker" xml:id="i-cca82f723cbc8aa0-0">
            Anf. 91 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-c81fe15e0ff48fd1-0">
            <seg xml:id="i-527f024ad6b8c522-0">
              Herr talman! Statsrådet kommer snart att redogöra för politikområdet,
              och jag hoppas att ni då kommer att känna att ni har fått flera
              av de frågor som har ställts här i dag besvarade.
            </seg>
            <seg xml:id="i-5f0862ed49347804-0">
              Jag skulle vilja inleda med att säga att många av de frågor som
              socialdemokraterna här ställer om vad som ska göras ska ses i
              det sammanhang som flera av de tidigare talarna har tagit upp,
              nämligen att Socialdemokraterna under lång tid har stått för en
              integrationspolitik som inte har lett dit vi har velat. Nu får
              vi i den nya majoriteten överta resultatet av de underlåtenhetssynder
              som Socialdemokraterna har begått.
            </seg>
            <seg xml:id="i-b915b91451dc0e8b-0">
              Självklart är det ändå viktigt att vi jobbar med en integrationspolitik
              där vi alla strävar mot samma mål att nyanlända svenskar ska integreras
              i det svenska samhället på ett bra sätt.
            </seg>
            <seg xml:id="i-c27e1d0ce27a163f-0">
              Integrationspolitiken omfattar många olika delar. Det handlar
              om lika rättigheter, skyldigheter och möjligheter för alla som
              kommer hit oavsett etnisk eller religiös bakgrund. Det handlar
              om invandrarnas etablering i det svenska samhället, ersättningar
              till kommuner för flyktingmottagande och åtgärder för att förebygga
              och motverka etnisk och religiös diskriminering, främlingsfientlighet
              och rasism.
            </seg>
            <seg xml:id="i-bd1e3234f7b94d5b-0">
              I dagens debatt tar vi upp Riksrevisionens granskning av statens
              insatser för nyanlända flyktingar. Vi tar också upp motioner som
              handlar om detta, om hur nya svenskar ska kunna etablera sig i
              Sverige, om integrationsprocessen för kvinnor med invandrarbakgrund
              med mera. Det här är många olika och viktiga frågor.
            </seg>
            <seg xml:id="i-4ef8931b42bff372-0">
              Alliansregeringen har i årets budget en utökad ram för att stödja
              integrationsarbetet. 3 ½ miljard går till olika integrationsinsatser.
              Dessutom har anslaget ökats med 20 miljoner, i förhållande till
              vad som tidigare hade beräknats, för en fortsatt satsning på åtgärder
              för att motverka hedersrelaterat våld. Jag menar att det här visar
              att alliansregeringen tar integrationsfrågorna på allvar.
            </seg>
            <seg xml:id="i-a92083cfaaf0dda0-0">
              Vi kristdemokrater anser att utgångspunkten för integrationspolitiken
              ska vara att ge människor förutsättningar att ta ansvar för sitt
              eget liv. Vi ska ha respekt för andra individers och folkgruppers
              värde och särdrag och ska också ge olika grupper en stor frihet
              och möjlighet att organisera sig efter eget önskemål. Viktigast
              är dock att personer som kommer till vårt land snabbt ska få möjlighet
              till arbete och egen försörjning. Ett arbete ger möjlighet både
              att lära sig det svenska språket, att få arbetskamrater och gemenskap
              och att lära känna det svenska samhället och de värderingar som
              präglar vårt samhälle.
            </seg>
            <seg xml:id="i-7c37a9277eeb06c7-0">
              Om integrationen inte fungerar på ett tillfredställande sätt
              kan det öka risken för motsättningar och för att främlingsfientliga
              krafter tar över i vårt samhälle.
            </seg>
            <seg xml:id="i-8704fd178c83edc6-0">
              Alliansregeringen har som mål att bekämpa utanförskap och sätter
              jobben i fokus. Det innebär att även våra nya svenskar snabbt
              ska komma in i arbete. Regeringen har också betonat att flyktingmottagande
              och introduktion behöver reformeras. Man ska snabba på etableringen
              på arbetsmarknaden liksom i samhället i övrigt. Det är ett välkommet
              initiativ i syfte att komma till rätta med de brister som fanns
              i den förra regeringens integrationspolitik.
            </seg>
            <seg xml:id="i-7246159a873ba977-0">
              Vi ser också med allvar på hur olika kommuner agerar när det
              gäller flyktingmottagandet. Självklart kan agerandet bero på hur
              arbetsmarknadssituationen eller bostadssituationen ser ut i de
              olika kommunerna eller hur många flyktingar man anser att man
              redan har tagit emot. Det bör dock klargöras hur stat och kommun
              ska samverka på ett mer effektivt och rättvist sätt vid mottagandet
              av nya svenskar.
            </seg>
            <seg xml:id="i-82c4c204d80ebb4b-0">
              Finansieringsfrågorna är ytterst viktiga att klara ut mellan
              stat och kommun. Min övertygelse är att när det nu har uppstått
              en stor arbetskraftsbrist på många håll kommer introduktionen
              av nya svenskar i olika delar av landet att underlättas.
            </seg>
            <seg xml:id="i-036aea24d09489cf-0">
              Vi kristdemokrater har länge lyft fram bostadspolitiken som en
              viktig del av integrationspolitiken. Vi har menat att det är viktigt
              att man som nyanländ svensk kan välja var man vill bo. Rimligt
              är att man ska kunna söka sig nära sin familj eller andra närstående
              som man vill bo nära. Då måste det också finnas ett krav på att
              man ska stå till arbetsmarknadens förfogande. Egenförsörjningen
              är viktig för integreringen i samhället.
            </seg>
            <seg xml:id="i-70b745c7bf76305c-0">
              Vi tycker också att invandrare måste kunna göra bostadskarriär.
              Därför har vi drivit att man vid omvandling av hyresrätter till
              bostadsrätter ska ge även invandrare möjlighet att få äga sin
              egen bostad. Det är viktigt med blandade boendeformer även i invandrartäta
              områden.
            </seg>
            <seg xml:id="i-fb0c94b095710397-0">
              Vid sidan av bostad och arbete är svenska språket en förutsättning
              för att ta sig in i det svenska samhället. Vi måste reformera
              och förändra sfi, svenska för invandrare. Det har under lång tid
              funnits kritik mot kvaliteten inom sfi. Jag ser fram emot förändringar
              på detta område från statsrådet och hoppas på en rejäl kvalitetshöjning.
            </seg>
            <seg xml:id="i-5d496cfdcf792b20-0">
              Sammantaget hoppas jag att vi ska få en helt ny och mer offensiv
              integrationspolitik i Sverige. Våra nya svenskar har mycket att
              ge, och vi har behov av fler nya svenskar i framtiden. Låt oss
              alltså ha en välkomnande attityd, samtidigt som vi har ett realistiskt
              förhållningssätt till de problem och hinder som finns på vägen!
            </seg>
            <seg xml:id="i-02e38401684cc041-0">
              Den kritik som Riksrevisionen riktar mot föregående regering
              måste vi ta på allvar. Den ska vi väva in i den nya integrationspolitiken.
            </seg>
            <seg xml:id="i-5010618a145fb345-0">
              Herr talman! En fråga som handlar om värderingar och jämställdhet
              och där jag menar att vi måste vara tydliga också i integrationsarbetet
              och integrationsprocessen är det vi oftast talar om som hedersrelaterat
              våld. Det är ett område där antalet tjejer och kvinnor som är
              utsatta och som behöver stöd är oerhört underskattat.
            </seg>
            <seg xml:id="i-5c79b167239f60ca-0">
              Det hedersrelaterade våldet finns i vårt samhälle både dolt och
              öppet. Det handlar om tre olika delar. Först har vi kränkningar,
              trakasserier och våld, oftast mot unga tjejer. Det andra är att
              unga tjejer i Sverige tvingas till arrangerade äktenskap. Slutligen
              handlar det om de många unga flickor i Sverige som riskerar könsstympning.
            </seg>
            <seg xml:id="i-cd833e882d8312c4-0">
              Inom hederskulturen finns förhållningsregler och normer för vad
              som anses vara gott uppförande som ska vidmakthålla familjens
              heder. Denna heder i familjen bärs av flickan eller kvinnan. Därför
              är dessa flickor och kvinnor mycket utsatta och kontrollerade.
              Vi vet att flera hundra kvinnor har kontaktat myndigheter eller
              ideella organisationer i Sverige för att söka hjälp och skydd.
              Dock har vi i dag svårt att nå dessa flickor och kvinnor på ett
              bra sätt. Inte heller har vi hittat en bra metodik för att förebygga
              och utreda brott.
            </seg>
            <seg xml:id="i-bd7073cc7a6f7b88-0">
              Jag menar att vi måste ta de här frågorna på största allvar och
              hitta olika insatser, både förebyggande och stödjande, så att
              dessa flickor och kvinnor kan känna trygghet och frihet i vårt
              svenska samhälle. Här har vi också en stor utmaning när det gäller
              integrationspolitiken och vilka värderingar vi ska förmedla i
              integrationsarbetet.
            </seg>
          </u>
          <note xml:id="i-de660eff9ca3f710-0">
            Med det, herr talman, skulle jag vilja yrka bifall till majoritetens
            förslag i betänkandet.
          </note>
          <note type="speaker" xml:id="i-9c5db21be649d403-0">
            Anf. 92 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-9">
            <seg xml:id="i-51fbe2b6b269b811-0">
              Herr talman! Om vi misskötte oss så radikalt i integrationspolitiken
              som Désirée Pethrus Engström säger, varför har då den nuvarande
              regeringen till stora delar tagit över vår politik? MR-planen
              som vi antog under vår period gäller. Kampen mot diskriminering,
              exempelvis arbetet med att pröva anonyma jobbansökningar i statlig
              förvaltning, Storstadsdelegationen som den borgerliga regeringen
              tillsatte nu i höstas liksom stora delar av de insatser som görs
              i kampen mot hedersrelaterat våld allt detta är ju en blåkopia
              av den politik som vi förde på området såväl i fråga om mål och
              inriktning som i många konkreta åtgärder.
            </seg>
            <seg xml:id="i-e169175e50e4d60b-0">
              Om vi misskötte oss så som det beskrivs här, varför denna senfärdighet?
              Det har som sagt tagit fyra och en halv månad hitintills, och
              vi har inte fått något konkret på bordet, medan det bara tog två
              månader att försämra a-kassan för miljontals löntagare, både arbetslösa
              och dem som fått höjda avgifter, miljoner löntagare. Intresset
              ljuger inte.
            </seg>
            <seg xml:id="i-70daf9d7e2f26677-0">
              Om vi misskötte oss så, och Riksrevisionen riktar stark kritik
              mot delar av introduktionen, som vi också medger det är därför
              vi går med på ett tillkännagivande varför gör man inte mer åt
              saken?
            </seg>
            <seg xml:id="i-53772d5ab34e1bd2-0">
              Och hur tar Désirée Pethrus Engström ansvar för den akuta situation
              vi har i dag med 40 000 flyktingar som knackar på vår dörr, som
              behöver kommunplacering? Hur tar Désirée Pethrus Engström ansvar
              för dem? Hur ska styrningen se ut på det här området? Hur ska
              vi se till att fler kommuner tar sitt reella ansvar för de flyktingar
              som än i dag inte har fått en kommunplacering?
            </seg>
          </u>
          <note type="speaker" xml:id="i-831208813d6ed65b-0">
            Anf. 93 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c81fe15e0ff48fd1-1">
            <seg xml:id="i-234fe846187f4459-0">
              Herr talman! När det gäller förändringen av a-kassan kan jag
              säga att det går lite fortare att ändra i ersättningsnivåer än
              att göra någonting på ett helt politikområde, som integrationsarbetet
              handlar om. Jag tycker att integrationsarbetet och integrationspolitiken
              förtjänar mer av djupgående analys. Att vända en Atlantångare
              som har gått åt fel håll görs inte i en handvändning.
            </seg>
            <seg xml:id="i-30a9ceaecda13f6e-0">
              Om vi tittar på det som kritiken från Riksrevisionen handlar
              om ser vi att det har varit flera olika delar, där framför allt
              regeringens styrning av myndigheterna inte har fungerat. Det har
              alltså varit ett konkret utpekande av regeringen.
            </seg>
            <seg xml:id="i-05ec4fab2c88e6eb-0">
              Självklart ska vi som är majoritetspolitiker i riksdagen följa
              den nya regeringen. Det är absolut vårt uppdrag. Men som vi ser
              det läggs till exempel Integrationsverket, som har varit uppe
              här, ned den 1 juli. Det har inte lagts ned redan. Vi har inte
              hur lång tid som helst på oss, men vi måste se till att vi får
              flera olika planer på plats. Det står också både i budgetmotionen
              och i betänkandet att flera olika saker är på gång.
            </seg>
            <seg xml:id="i-813ea4723b0ad9d3-0">
              Jag skulle vilja säga att det viktigaste är arbete, bostad och
              språk. Det är de tre saker i integrationsarbetet som är viktigast.
              Och på alla de tre områdena är det redan saker och ting på gång.
              Därför vet jag att det kommer förslag från statsrådet på hur de
              här frågorna ska lösas i den nya regeringen. Jag hoppas att det
              blir bra planering och en bra struktur på integrationsarbetet
              med den nya regeringen.
            </seg>
          </u>
          <note type="speaker" xml:id="i-081ca0eacd7513e8-0">
            Anf. 94 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-10">
            <seg xml:id="i-62f6fed76ca1e798-0">
              Herr talman! Jag uppskattar Désirée Pethrus Engströms ödmjuka
              debattsätt, till skillnad från andra debattörer i dagens debatt.
              Det är ju svåra frågor. Det behövs en djup analys av frågor. Åtgärder
              som vi ena gången tror ska fungera, fungerar inte. Och att få
              genomslag härifrån kammaren ut till varenda liten kommun i Sveriges
              stora land är också väldigt svårt.
            </seg>
            <seg xml:id="i-bd2280e03d96eb8d-0">
              Men det är en fråga som är oerhört viktig. Riksrevisionen har
              ju i den här rapporten riktat skarp kritik mot styrningen av mottagandet,
              och vi har en regering vars enda konkreta åtgärd på det här området
              är att lägga ned Integrationsverket. Det är en viktig myndighet
              i en del av pusselarbetet med att ta emot människor, placera dem
              i kommuner och förhandla med kommuner. Det är ju inte bra. Det
              är därför vi som parti går med och stöder utskottet i tillkännagivandet
              till majoritetens egen regering om bristen på ansvar från den
              regering som finns i dag på ett så viktigt område.
            </seg>
            <seg xml:id="i-7e40ad83804f465f-0">
              Men vi har som sagt en akut situation som den sittande regeringen
              håller på att förvärra. 40 000 flyktingar knackar på vår dörr.
              I Malmö bor två familjer med sex barn i en trea. I Södertälje
              säger Anders Lago att de behöver en kriskommission. I borgerligt
              ledda Solna säger man: Hur ska vi klara de hundra ensamkommande
              barn vi har här om inte andra kommuner ställer upp?
            </seg>
            <seg xml:id="i-0c92791d0f81e487-0">
              I det här läget har den borgerliga regeringen lagt ned Integrationsverket
              som spelade en viktig roll. Jag är ingen myndighetskramare, men
              kom med konkreta åtgärder för att lösa den akuta situation som
              vi har i dag. Désirée! Det vilar ett ansvar på er också på det
              området.
            </seg>
          </u>
          <note type="speaker" xml:id="i-88f9189d06889c24-0">
            Anf. 95 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c81fe15e0ff48fd1-2">
            <seg xml:id="i-c91f010d9d7a7637-0">
              Herr talman! Det är bra att vi är överens om att det tar tid
              att förändra politikområden. Problemet är bara att ni har tolv
              år bakom er som ni nu på något sätt får i knät genom det här betänkandet.
              Ni har alltså under väldigt lång tid försakat oerhört mycket av
              initiativet. Det är det som vi kritiserar här i dag.
            </seg>
            <seg xml:id="i-cfc6cccdac4f69c2-0">
              När det gäller Integrationsverket lovar jag att om det inte den
              1 juli det är väl då Integrationsverket läggs ned finns ett svar
              på vad som ska hända ska jag också börja jaga regeringen. Men
              vi måste ge regeringen en möjlighet att hitta de bästa förutsättningarna
              för verksamheten och var den ska placeras.
            </seg>
            <seg xml:id="i-457d92a1c0087ec1-0">
              Det är som sagt var tolv år jämfört med fyra och en halv månad.
              Det tar ganska lång tid att göra en förändring. Det finns många
              områden, och jag håller med dig om de stora problem som finns
              i dag på flera olika områden. Jag har själv mött många flyktingar
              som känner sig förtvivlade och som tycker att de förtjänar en
              bättre behandling än de har fått hittills.
            </seg>
            <seg xml:id="i-130f00493c0830b1-0">
              Med den förbättrade introduktion som planeras, med en jobbpolitik
              där människor ska komma in i det svenska samhället, där svenska
              språket och sfi förändras och där vi också förmedlar värderingar
              som vi vill stå för i det svenska samhället hoppas jag, herr talman,
              att vi ska få en helt ny integrationspolitik så att människor
              känner sig välkomna till Sverige.
            </seg>
          </u>
          <note type="speaker" xml:id="i-0b6ed2ac7d266a62-0">
            Anf. 96 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_d48ed8" xml:id="i-0cf52b130199b9f8-0">
            <seg xml:id="i-0be4eff03aeae09f-0">
              Herr talman! Inledningsvis vill jag säga att det är väldigt glädjande
              att hela riksdagen ställer sig bakom tillkännagivandet till regeringen
              när det gäller den kritik som Riksrevisionen har lämnat till oss.
              Jag är övertygad om att hade maktförhållandena varit annorlunda,
              hade Socialdemokraterna fortsatt regera, hade aldrig dessa rekommendationer
              tillkännagivits regeringen. Sanningen är den att det bara är genom
              tillkännagivanden till regeringen som regeringen har ansvar att
              återkomma med en lösning på problemen. Det är ju det som det handlar
              om.
            </seg>
            <seg xml:id="i-1b41150b9db78987-0">
              För oss i alliansen har det inte varit svårt att godkänna dessa
              tillkännagivanden, eftersom vi under tolv års tid har påpekat
              att det är just där det finns brister. Vi har sagt att det är
              där man behöver göra saker och ting, och det är precis det som
              vi fyra månader senare är i full gång med att göra. Därför blir
              det naturligt att erkänna dessa tillkännagivanden till regeringen.
            </seg>
            <seg xml:id="i-3126fd132f81679e-0">
              Jag förstår att det är en svår retorik för Socialdemokraterna,
              Vänsterpartiet och Miljöpartiet när de ska beskriva en kaotisk
              situation som den nuvarande regeringen ska ta hand om samtidigt
              som det blir svårt att erkänna att det faktiskt är de som har
              lämnat denna kaotiska situation efter sig. Jag förstår att det
              är svårt, men det är sanningen. Det har bara gått fyra månader,
              vi kommer att fortsätta påpeka för er här i kammaren och för svenska
              folket att ni lämnat efter er denna kaotiska situation. Det ska
              vi fortsätta göra.
            </seg>
            <seg xml:id="i-779ea6be983e71f3-0">
              Luciano Astudillo mässar i varje inlägg om a-kassan: Det tog
              två månader att försämra a-kassan för miljontals människor. Jag
              vet inte om han då också erkänner att de har lämnat miljontals
              människor i arbetslöshet, men det är nog inte det han menar. Men
              det tog lika lång tid, Luciano Astudillo, att införa nystartsjobb,
              för det vi har förstått är att svenskarna vill arbeta, inte leva
              på ersättningar. Nystartsjobben är en succé. Ams erkänner att
              de är bättre än plusjobben.
            </seg>
            <seg xml:id="i-aa0be71d7de19432-0">
              Vi kan också erkänna att arbetsförmedlingen nu får administrera
              arbeten och inte arbetslösheten. När arbetsförmedlingen under
              förra mandatperioden administrerade arbetslösheten kallades det
              för friår, det vill säga att den som hade jobb fick gå till arbetslöshet
              och lämna jobbet till någon som var arbetslös. Vad är det för
              jobbpolitik? Det är klart att det ska skapas flera arbeten. Det
              är klart att flera ska arbeta. När vi befinner oss i en situation
              där allt fler äldre ska försörjas av allt färre yngre handlar
              det inte om att människor ska kunna köpa sig ledighet. Det handlar
              om att vi ska jobba så mycket som möjligt. Det är vad det handlar
              om, Miljöpartiet. Jag är så glad att Miljöpartiet inte ingår i
              den regeringskonstellation vi har i dag. Den typen av politik
              kan vi inte fortsätta att föra om vi vill lyckas med att bryta
              utanförskapet.
            </seg>
            <seg xml:id="i-ee384486c7d94bfb-0">
              Ulf Holm känner stor otålighet för att det tar tid att få besked.
              Vad ska hända med integrationspolitiken? Jag förstår. Jag känner
              också stor otålighet. Vi har fått vänta tolv år! Och det händer
              ingenting. Det är klart att ni också tycker att arbete är viktigt.
              Det förstår jag också. Ni tycker också att utbildning är viktigt.
              Det förstår jag också. Men det räcker inte med att tycka. Det
              måste också göras saker.
            </seg>
            <seg xml:id="i-8c1901a42d6da753-0">
              Nystartsjobb är en sådan sak. Över huvud taget är det fråga om
              att företagarpolitiken ska göra det lättare att anställa samt
              lönsammare att arbeta. Det är vad det handlar om. Flera människor
              ska ut i arbete. Det är det denna regering nu har gjort.
            </seg>
            <seg xml:id="i-d0d57d3499c63d7b-0">
              Ni talar om att det inte kommer förslag på integrationsområdet.
              Det är klart att ni inte tycker att det gör det eftersom ni är
              så fasta vid att det hela tiden ska vara en särartspolitik. Det
              är en politik för svenskar och en politik för invandrare.
            </seg>
            <seg xml:id="i-f1fe438762a59130-0">
              Men vi är alla svenskar. Vi behöver en generell politik. De behov
              som etniska svenskar har är samma behov som jag med en annan bakgrund
              har. Jag behöver arbete och egen inkomst för egen makt. Jag behöver
              utbildning till mig själv och till mina barn. Det är vad det handlar
              om. Det har kommit massor med reformer på utbildningsområdet.
              Det är så viktigt att vi inte slarvar med utbildningen eftersom
              vi då riskerar att ärva utanförskapet, det vill säga den nya generationen
              ärver utanförskapet. Det är bara med hjälp av utbildning som vi
              kan bryta utanförskapet.
            </seg>
            <seg xml:id="i-8d495b24945b6bbf-0">
              Jag ska kort gå in på vad Regeringskansliet har på gång. Inom
              kort kommer jag att presentera direktiv till en översyn för att
              se på hur introduktionen kan göras bättre. Riksrevisionen skriver
              att det är just det som behöver göras. Vi låter göra en översyn,
              och vi återkommer om exakt vilka personer som ska genomföra detta
              och i vilken form. Direktiven presenteras inom kort.
            </seg>
            <seg xml:id="i-4c913cc715349967-0">
              Inriktningen kommer att vara att så fort som möjligt komma ut
              i arbete, att så fort som möjligt få en språkutbildning som är
              anpassad till det yrke man vill fortsätta att jobba med. Det ska
              vara en språkutbildning som också ska kombineras med praktik.
              Det handlar också om tydligare ansvar för kommuner, berörda myndigheter
              och andra aktörer. Det kommer också att handla om incitament för
              enskilda personer likaväl som för kommuner och andra ansvariga
              för introduktionen. Vi återkommer till det.
            </seg>
            <seg xml:id="i-9aab7d4e6c8fd586-0">
              Samtidigt kommer jag också att presentera var någonstans Integrationsverkets
              uppgifter ska hamna, det vill säga den nya huvudmannen. Hur mycket
              ni än vill ge sken av att Integrationsverkets funktioner är borta
              bara för att verket läggs ned är det inte så. Sanningen är att
              vi har fattat beslut om att avveckla Integrationsverket, men Integrationsverket
              är fortfarande verksamt. Det är verksamt ända fram till den 1
              juli. Till dess har vi presenterat förslag på exakt var de olika
              funktionerna ska hamna. Det finns ingen anledning att oroa sig
              här i kammaren eller att oroa medborgarna. De funktioner som Integrationsverket
              har haft är viktiga, men Integrationsverket har inte varit rätt
              myndighet att ta hand om dem. Det är det vi ska rätta till nu.
            </seg>
            <seg xml:id="i-abad774619a81bf1-0">
              Luciano Astudillo har tagit upp frågan om mottagandet gång på
              gång i sina inlägg. I det ena inlägget handlar det om 13 000 nya
              platser. I nästa inlägg är det helt plötsligt 40 000 platser.
              Man undrar hur siffrorna kan variera så kraftigt i en och samma
              debatt. Sanningen är att 40 000 är en prognos. Det är en prognos
              som baseras på att vi ser situationen i Irak. Det är bara med
              hjälp av denna prognos som vi kan förbereda oss för hur vi ska
              ta emot de flyktingar som kommer hit. Jag är inte orolig. Eftersom
              vi inser dessa siffror redan nu kommer vi att vara förberedda.
            </seg>
            <seg xml:id="i-ce649ee0275493a1-0">
              Varför Södertälje, Malmö och många andra kommuner i dag har det
              svårt handlar om att människor fastnar i systemet. Människor kommer
              inte ut på arbetsmarknaden. Efter tre år är det bara en tredjedel
              av männen och en fjärdedel av kvinnorna som har kommit ut på arbetsmarknaden.
              Det är väl klart att det blir en stor börda för kommunerna när
              människor fastnar i systemet. Människor ska ut i arbete.
            </seg>
            <seg xml:id="i-14e4a36b51fb119e-0">
              Jag tror inte att någon kommun, varken Södertälje eller Malmö,
              har problem med att människor faktiskt vill flytta dit. Tvärtom
              är det väl bra för den kommunala tillväxten att människor i arbete
              bor där. Det är det den här regeringen jobbar med.
            </seg>
            <seg xml:id="i-e3332478c1f86599-0">
              40 000 är en prognos. Vi kommer att ta itu med den. Vad jag känner
              till har aldrig någon person behövt lämna vårt land därför att
              det inte har funnits en bostad eller en kommun som kan ta emot
              denna person. Vi har gjort prognoser förr, och vi har haft fel
              eftersom det har blivit flera människor än vad vi har tänkt oss.
              Men alla har blivit placerade i någon kommun. Det kommer vi att
              lyckas med nu också.
            </seg>
          </u>
          <note xml:id="i-fa64dbd4ead68f3e-0">
            I detta anförande instämde Hans Backman, Camilla Lindberg och
            Mauricio Rojas (alla fp).
          </note>
          <note type="speaker" xml:id="i-bfcb15bdf28c376c-0">
            Anf. 97 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-12">
            <seg xml:id="i-e27898d57754c3ea-0">
              Herr talman! Förlåt att jag var så sen upp i talarstolen. Jag
              blev förvånad över att avslutet kom så abrupt. Statsrådet hade
              nämligen precis börjat prata om att hon skulle lägga fram de konkreta
              förslagen. Hon sade översyn en gång, återkommer vid två tillfällen
              och tänker senare meddela det ena eller det andra.
            </seg>
            <seg xml:id="i-422f7cf5cc7f3129-0">
              Okej. Det må vara som det vill med det. Vi får inga besked i
              dag. Det verkar uppenbart. Det har testats av flera andra debattörer.
              Vi får inga besked om ytterligare insatser eller åtgärder. Det
              är okej.
            </seg>
            <seg xml:id="i-aac36387fb3b17a5-0">
              Jag ska ge ett erkännande till statsrådet. Också insatser på
              andra politikområden är förstås betydelsefulla. Det måste finnas
              en grundläggande uppfattning om vad det som kallas integration
              handlar om. Rätten till arbete, bostad och utbildning ska inte
              innebära en särskild politik för människor med en viss hudfärg
              eller som har invandrat och en annan politik för dem som har bott
              här sedan generationer. Det är viktigt.
            </seg>
            <seg xml:id="i-4a11c8fa02e290fa-0">
              Den politik man har genomfört på andra områden gör situationen
              sämre för många med invandrarbakgrund. Det är nästa led i argumentationen.
              Varför människor med invandrarbakgrund skulle må bättre av att
              a-kassan sänks är ett mysterium. Varför människor skulle få bättre
              möjligheter att komma in på arbetsmarknaden därför att mängder
              av arbetsmarknadspolitiska insatser tas bort för att ersättas
              med ett begränsat antal nystartsjobb är också ett mysterium. Men
              erkännandet ska ges så långt att det är rätt att också insatser
              på andra områden kan vara betydelsefulla.
            </seg>
            <seg xml:id="i-650618daeea48e7f-0">
              Jag ska be om ett klargörande och försöka få svar på en fråga.
              Klargörandet gäller att en del debattörer i debatten har hävdat
              att man bör styra människors boende. Antingen ska asylsökande
              eller de som har fått uppehållstillstånd förbjudas att bo på vissa
              platser eller så ska boendet göras mer attraktivt med hjälp av
              en höjd dagersättning eller mindre attraktivt genom att bestraffas
              med en lägre dagersättning. Finns det några sådana planer?
            </seg>
            <seg xml:id="i-235b4554efe8c442-0">
              Varför vill regeringen inte lägga fram förslag på lagstiftning
              om att alla kommuner ska vara skyldiga att ta emot personer som
              har fått uppehållstillstånd?
            </seg>
          </u>
          <note type="speaker" xml:id="i-a6fcf171bf9dcfe8-0">
            Anf. 98 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_d48ed8" xml:id="i-0cf52b130199b9f8-1">
            <seg xml:id="i-57a78143ed345fb5-0">
              Herr talman! Kalle får hålla sig till dess vårpropositionen presenteras
              för att få läsa om ytterligare åtgärder på integrationsområdet.
              Det är sådan gången är. Man går inte ut med innehållet i vårpropositionen
              förrän den faktiskt presenteras. Den är på gång att lämnas in
              till riksdagen.
            </seg>
            <seg xml:id="i-bc0121040e932b8a-0">
              Tänk om så många invandrare hade a-kassa. Mitt problem är att
              alldeles för många invandrare lever på socialbidrag. Det är det
              som är problemet i Södertälje och Malmö. Det är där det måste
              göras något. Människor ska in i arbete. Även om de blir tillfälligt
              arbetslösa ska det inte ta så lång tid som ett, två eller tre
              år innan de kan söka sig tillbaka till ett annat jobb. Det är
              den politiken regeringen bedriver. Det är den politiken som befolkningen
              där ute har efterfrågat. Det är därför det blev maktskifte.
            </seg>
            <seg xml:id="i-81dc22e15c7b594e-0">
              Varken jag eller regeringen kommer att begränsa människors möjligheter
              att välja var de ska bo. Tvärtom är det begränsat redan i dag
              för många. Man kan inte välja var man vill bo om man inte har
              egen inkomst. Alldeles för många har ingen egen inkomst. Därför
              tvingas de bo där de i dag bor där de kanske inte vill bo. Politiken
              för egenmakt, för att kunna flytta och bo var man vill, är inkomster.
              Då kommer det inte att finnas kommuner som tycker att man är en
              börda eller ett problem. Det handlar om att se människor som resurser
              och möjligheter.
            </seg>
            <seg xml:id="i-f5a6e4fa9a5fe655-0">
              Det kommer ingen lagstiftning på det området. Jag är övertygad
              om att med en politik för fler jobb och fler i arbete kommer människor
              att ha andra möjligheter än att tvingas vara just där de befinner
              sig i dag.
            </seg>
          </u>
          <note type="speaker" xml:id="i-152297080234a043-0">
            Anf. 99 KALLE LARSSON (v) replik:
          </note>
          <u who="kalle_larsson_af99a5" xml:id="i-66506af7fa0155ed-13">
            <seg xml:id="i-f0459ac1ce27988a-0">
              Herr talman! Jag ska göra vad jag kan för att hålla mig till
              vårpropositionen. Vi lever inte i väntan på ytterligare förslag
              på det här området, för några förslag på det här området har hittills
              inte kommit. Det är väl i så fall i avvaktan på de första förslagen
              på det här området. Men visst jag kan hålla mig. Risken är väl
              bara stor att det kommer förslag som man inte håller med om, men
              det är en annan diskussion.
            </seg>
            <seg xml:id="i-66bbf3fc2cf8491a-0">
              Låt mig ur den hög av saker som går att nämna säga någonting
              om detta med boende. Det är ett välkommet besked. Man ska alltså,
              om jag inte motsägs på den punkten, tolka det så att den nuvarande
              regeringen under inga omständigheter varken lagstiftningsmässigt
              eller med morötter och piskor tänker påverka dem som är asylsökande
              eller dem som har fått uppehållstillstånd att bosätta sig på vissa
              platser. I så fall är det ett välkommet besked. Debattörer på
              den borgerliga sidan har annars varit flitiga med att vilja lägga
              skulden för att man befinner sig i till exempel trångboddhet på
              den enskilde.
            </seg>
            <seg xml:id="i-9787b6549277ec0b-0">
              Jag ska testa med nästa steg i den argumentationen. Tyvärr togs
              stödet till det egna boendet bort under förra perioden, och nu
              har man inte bostadsbidrag för eget boende. Kan statsrådet till
              och med vara intresserad av att föreslå att det skulle kunna återinföras?
              Jag förstår att man inte vill utlova något om vårpropositionen
              vi ska ju hålla oss till dess men kan det vara en intressant tanke,
              något man möjligen funderar över som statsråd? Jag gör det ofta.
              Kanske har vi en gemensam fundering på det här området.
            </seg>
            <seg xml:id="i-efdba729642f74a3-0">
              Sedan är det ett problem med argumentationen runt a-kassan. Det
              är alldeles riktigt att det finns många invandrare som inte har
              a-kassa, och många insatser måste göras för att man ska komma
              in i arbete. Vi har i dag lämnat ett tiopunktsprogram för hur
              det skulle kunna gå till. Men det är knappast någonting som underlättar
              för människor, oberoende av vilka de är till sin etnicitet, om
              man sänker a-kassan. Det har tidigare i debatten inte kunnat påvisas
              föra till ett enda nytt jobb. Man måste inte sänka a-kassan för
              att människor ska kunna komma in i arbete. Det är fullt möjligt
              att bara erbjuda arbeten åt människor i stället.
            </seg>
          </u>
          <note type="speaker" xml:id="i-25be9e99ddd32955-0">
            Anf. 100 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_d48ed8" xml:id="i-0cf52b130199b9f8-2">
            <seg xml:id="i-14a560c50a7ccc40-0">
              Herr talman! Återigen: Jag förstår att du inte anser att man
              har gjort någonting på integrationsområdet, eftersom du bara tror
              på särartspolitik. Jag har försökt tala om för dig exakt vad vi
              har gjort i den generella politiken, med utbildning och arbete,
              som jag menar är väldigt viktigt. Arbetet med kampen mot diskriminering
              pågår för fullt. Det gäller tryggheten och så vidare. Reformer
              har föreslagits och lämnats in till riksdagen och har genomförts.
              Det är mycket som görs, Kalle. Men om du vill ha särartspolitik
              kommer du att förbli besviken resten av mandatperioden, för vi
              kommer inte att ha den typen av politik.
            </seg>
            <seg xml:id="i-e48081e3cab22720-0">
              De som väntar på asyl kan behöva stöd av olika slag, för att
              komma in i utbildning om man har ett annat modersmål och är invandrare.
              Det är en annan sak. Men för att komma ut på arbetsmarknaden behöver
              man det stöd som man behöver, oavsett om man är invandrare eller
              infödd svensk. Det är den typen av politik vi genomför. Du kommer
              att se fler resultat i vårpropositionen när det gäller hur vi
              ska underlätta för människor att ta sig ut på arbetsmarknaden.
            </seg>
            <seg xml:id="i-3f196020a3afc8d9-0">
              När det gäller boendet kanske det behövs morötter för att se
              till att människor ska inse sitt eget bästa, var det finns jobb,
              så att man inte bara flyttar dit där släktingarna finns utan där
              man har möjligheter att få jobb. Jag tror att många inser att
              det är precis det som behövs. Vi kanske ska bli bättre på information
              om hur det ser ut i vårt land och var man har bäst möjligheter.
            </seg>
            <seg xml:id="i-5af7eb16dd4d2eeb-0">
              Nej, jag kommer inte att lagstifta om var människor ska bo, utan
              vad jag som politiker och regeringen vill är att ge människor
              förutsättningar att välja var de vill bo.
            </seg>
          </u>
          <note type="speaker" xml:id="i-d57707ee704ec737-0">
            Anf. 101 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-7">
            <seg xml:id="i-58968d31afa0e111-0">
              Herr talman! Det här betänkandet är intressant, framför allt
              därför att ett enigt utskott ger statsrådet en ganska ordentlig
              knäpp på näsan. Det är väldigt ovanligt med ett sådant tillkännagivande
              och att ett utskott är enigt i en sådan fråga. Vi fick en undanflykt
              från statsrådet när hon tolkade tillkännagivandet. Man bör väl
              titta på vad ett tillkännagivande egentligen innebär. Det är lite
              mer än att bara ge någon sorts signal till regeringen det var
              väl ett understatement. Men hur detta går till är väl någonting
              som ni i alliansen får diskutera. Jag har gjort min tolkning.
            </seg>
            <seg xml:id="i-2798a51432e27db2-0">
              Jag blev också förvånad över det abrupta svaret när du långt
              om länge hade förklarat alla problem som var tidigare. Det har
              vi hört många gånger tidigare, så det var inget nytt. Men sedan
              var den stora nyheten att det snart finns ett direktiv till en
              utredning. Och utredningar är ju något populärt hos sittande regeringar,
              men det tar väldigt lång tid innan de konkreta åtgärderna kommer.
              Jag tror inte att utredningen är klar före vårpropositionen. Möjligtvis
              skulle vi kunna hoppas att ni snabbar på en del åtgärder.
            </seg>
            <seg xml:id="i-02c8e4edc29671e0-0">
              Jag snappade upp några saker som jag tror att vi har lite samma
              syn på. Det är till exempel att hjälpa människor att starta eget
              företag, kanske framför allt invandrare. Kan ministern då tänka
              sig att vi ökar hjälpen till starta-eget-bidrag för att uppmuntra
              denna form? Vad jag minns har väl detta stöd i stort sett tagits
              bort av den nya regeringen, så det går inte riktigt ihop med vad
              statsrådet nämnde som en prioriterad fråga.
            </seg>
          </u>
          <note type="speaker" xml:id="i-58c3df9615277696-0">
            Anf. 102 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_d48ed8" xml:id="i-0cf52b130199b9f8-3">
            <seg xml:id="i-74842e0c7807b522-0">
              Herr talman! Nej, jag kan nog inte ge dig svar, för starta-eget-bidrag
              ligger inte inom mitt område. Det är ett annat statsråds ansvarsområde,
              i ett departement som har en politik för hur man ska stimulera
              så att fler företag kan startas.
            </seg>
            <seg xml:id="i-981406e95712ddbe-0">
              Det handlar om kapital absolut. När det gäller kvinnors företagande
              satsar regeringen 100 miljoner kronor. Det pågår samtal mellan
              mitt departement och Näringsdepartementet om hur vi ska stimulera
              invandrarnas företagande. Återigen får ni vänta tills vi har diskuterat
              klart och återkommer till er med konkreta förslag. Vi ser till
              att regelkrånglet ska minskas på olika sätt. Vi ser till att det
              ska vara lättare att vara företagare och inte administratör.
            </seg>
            <seg xml:id="i-3dc872708f1ba632-0">
              Det pågår alltså väldigt mycket. Men just dina idéer och förslag
              om hur man ska stimulera företagandet är inte det som vi ska satsa
              på.
            </seg>
            <seg xml:id="i-555ed72e9f39ac95-0">
              Jag förstår hur du tolkar tillkännagivandet, Ulf. Det är därför
              jag säger att om det hade varit en annan regering i dag hade dessa
              brister aldrig tillkännagivits. Det är ett erkännande av att det
              finns brister. Det finns ingen här i kammaren eller där ute som
              vill påstå att dessa brister har skapats av den sittande regeringen.
              Dessa brister har skapats av ditt parti, Socialdemokraterna och
              Vänsterpartiet.
            </seg>
            <seg xml:id="i-4b5de17800b76b22-0">
              För oss är det viktigt att detta tillkännagivande görs till regeringen,
              och det behövs åtgärder för att lösa dessa problem. Det är bara
              genom tillkännagivandet som man erkänner det och också kan lämna
              in förslag på hur man ska lösa dem. Det är det vi gör.
            </seg>
          </u>
          <note type="speaker" xml:id="i-133a2aa3f3e06bea-0">
            Anf. 103 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-8">
            <seg xml:id="i-282956f74ca15089-0">
              Herr talman! Jag sade mycket tydligt att det var ett enigt utskott.
              Alla partier har stått bakom det här tillkännagivandet. Det innebär
              också att alla partier erkänner att det har funnits brister. Det
              är också ganska ovanligt. Men det som är intressant är att dina
              egna partier i alliansen inte litar på att du kommer att åstadkomma
              någonting. Därför är det viktigt att vi gör ett tillkännagivande
              för att från utskottsmajoriteten tydligt markera vad som behöver
              göras. Det är intressant att man inte riktigt litar på regeringen,
              men det är väl ett samordningsproblem i den nya alliansen.
            </seg>
            <seg xml:id="i-c4422a743b53e726-0">
              Det finns tydligen också ett annat samordningsproblem. Ministern
              går upp här och säger att det är viktigt med småföretagande, a-kassa
              och jobb men att det inte alls är hennes ansvarsområden. Men då
              tycker jag att ni i samordningen mellan departementen ska föra
              fram just det här. Ge stöd till invandrare som vill starta eget!
              Då är det starta-eget-bidrag som gäller. Även andra kan givetvis
              utnyttja det. Det är väldigt bra, för vi behöver fler arbetstillfällen.
            </seg>
            <seg xml:id="i-7c68e7796941dabd-0">
              Det här med a-kassan tror jag inte kommer att beröra så väldigt
              många nyanlända. Ni har ju försämrat kvalifikationsreglerna så
              det är så fruktansvärt svårt att få någon a-kassa. Man ska ha
              jobbat ganska lång tid för att kunna kvalificera sig. Det är svårt.
            </seg>
            <seg xml:id="i-8890a54026ddf811-0">
              Vi i vårt parti funderar på om det är så att morötterna för de
              kommuner som tar emot nyanlända flyktingar inte är tillräckliga
              utan att man måste se till att de 220 kommuner som i dag inte
              tar emot flyktingar ska ta emot. Är ministern då beredd att höja
              ersättningen till kommunerna för att morötterna ska bli bättre?
              Eller är det så att även lagstiftningen är ett nödvändigt ont
              för att alla kommuner i Sverige ska ta ett solidariskt ansvar
              för alla nyanlända flyktingar?
            </seg>
          </u>
          <note type="speaker" xml:id="i-3734f326e1315847-0">
            Anf. 104 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_d48ed8" xml:id="i-0cf52b130199b9f8-4">
            <seg xml:id="i-6f41d60fd6d1660f-0">
              Herr talman! Det sades här tidigare att 220 kommuner inte tar
              emot flyktingar. Ärligt talat tror jag inte att det är just nivån
              på ersättningen som är det stora problemet. Problemet är att människor
              fastnar i systemet. Om inte människor kommer ut i arbete så kommer
              det förr eller senare att bli problem oavsett hur mycket pengar
              kommunerna får. Människor måste ut i arbete; det är det den här
              regeringen satsar på.
            </seg>
            <seg xml:id="i-d435bcd5ab74057c-0">
              Vi har höjt introduktionspengen med 6 procent för detta år. Jag
              tror att det är bra. Det behövs. Men det handlar om att människor
              ska ut i arbete. Människor kan inte leva på ersättningar. Efter
              tre år är det bara en tredjedel som kommer ut på arbetsmarknaden.
              Det är för lågt. Det är för lite.
            </seg>
            <seg xml:id="i-14f84d8ee71565cf-0">
              Vi kan inte fortsätta att administrera arbetslöshet, som den
              förra regeringen gjorde. Vi måste se till att föra en politik
              för fler jobb, och det är det vi gör. Det kommer fler jobb. Det
              är också så vi bemöter den flyktingström som vi väntar oss bland
              annat från Irak.
            </seg>
            <seg xml:id="i-840705604d004493-0">
              Det är bara genom att se till att det finns jobb för dem som
              kommer som vi lätt löser situationen med exakt var nyanlända ska
              bo. Ingen kommun har problem om människor kan försörja sig själva.
              Problemet är att de fastnar i socialbidragsberoende efter en tid.
              Det är det vi ska undvika, och det är det politiken syftar till.
            </seg>
          </u>
          <note type="speaker" xml:id="i-cd7b4248143efa74-0">
            Anf. 105 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-11">
            <seg xml:id="i-9b43dd9f788a0344-0">
              Herr talman! Jag ska börja med att återge något ur Dagens Nyheter:
              Utanförskapet på arbetsmarknaden var den fråga som öppnade dörrarna
              till Rosenbad. Men det ämnet försvann från debatten lika snabbt
              som de fyra partiledarna blev ministrar.
            </seg>
            <seg xml:id="i-1cc3f0d0cf4033eb-0">
              Detta är inte mina ord. De är från den oberoende liberala Dagens
              Nyheters ledarsida. Det är fler än bara vi socialdemokrater som
              efterfrågar konkret politik på området.
            </seg>
            <seg xml:id="i-f209fb0d79bf9450-0">
              Nyamko Sabuni! Jag tycker att ni ska akta er för att använda
              Mauricio Rojas dåliga debatteknik med att bara tala om det som
              har varit. Ni bör mer börja prata om det som ni vill göra, för
              det är er roll. Det behövs inget tillkännagivande av ett utskott
              för att börja regera absolut inte. Det fanns inget tillkännagivande
              när det gäller försämringarna i a-kassan till exempel, men dem
              lyckades ni ändå genomföra på mindre än två månader.
            </seg>
            <seg xml:id="i-ccf441be8ef4d561-0">
              Tyvärr säger ministern att vi får hålla oss. Vi får vänta till
              vårpropositionen. Sabuni väljer att ducka, och så försöker hon
              göra en liten nyhet av den utredning som hon berättar om här.
              Den är inget nytt. Den har Billström också pratat om redan tidigare
              och försökt göra en grej av. Men det är tragiskt att man har lagt
              ned en viktig utredning för att komma åt de problem och brister
              som fanns i detta och nu tillsätter en ny. Det är inte konsekvent.
            </seg>
            <seg xml:id="i-4622adb15f1e506f-0">
              Jag tycker att det vore klädsamt om ministern var mer påläst
              när hon kommer hit. Migrationsverkets prognoser säger att det
              kommer 40 000 flyktingar under det här året. När jag pratar om
              13 100 platser är det dem som Integrationsverket säger saknas
              än i dag ute i kommunerna för att människor ska få en kommunplacering.
              Kom inte och inbilla mig att ett verk som håller på att läggas
              ned och stängas och där man lägger saker i lådor nu jobbar aktivt!
              Nej, den uppgiften vet vi inte vem som hanterar just nu. Men människorna
              måste ut i kommunplacering i dag, och inte när vårpropositionen
              läggs fram.
            </seg>
          </u>
          <note type="speaker" xml:id="i-8b71be727fa1924d-0">
            Anf. 106 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_d48ed8" xml:id="i-0cf52b130199b9f8-5">
            <seg xml:id="i-0f20b3d60c5dc370-0">
              Herr talman! Där har du rätt, Luciano. Nu har du korrigerat siffrorna.
              Det är en prognos på 40 000. De 13 000 platser som saknas gäller
              om vi tar bort de platser där avtal redan finns i dag från prognosen
              på 40 000. Då får vi ett underskott på 13 000 platser.
            </seg>
            <seg xml:id="i-43494ce04113ab37-0">
              Som jag säger är detta en prognos som vi är beredda på. Vi förbereder
              oss för det här. Vi vet att det kan komma att bli så, men det
              finns ingenting som säger att det säkert blir så.
            </seg>
            <seg xml:id="i-b2a53501b8c4fbcf-0">
              Återigen vill jag säga att det inte finns någon människa som
              har fått lämna landet efter det att hon eller han har fått uppehållstillstånd
              på grund av att de inte fick någonstans att bo. Vi har haft prognoser
              förut. Vi har haft fel. Det har kommit fler än vi trodde. Men
              vi har alltid löst det, och vi kommer att lösa det den här gången
              också.
            </seg>
          </u>
          <note type="speaker" xml:id="i-89aff7990ad52fae-0">
            Anf. 107 LUCIANO ASTUDILLO (s) replik:
          </note>
          <u who="luciano_astudillo_861f97" xml:id="i-04995de38e36b396-12">
            <seg xml:id="i-cc2cf55a61a78fac-0">
              Herr talman! Det känns inte alldeles tryggt. Vi är beredda, säger
              integrationsministern. Men var finns pengarna? Om det blir som
              utredaren säger ska Ams få den stora uppgiften med introduktionsersättning.
              Men Ams ska dra ned sin budget med ½ miljard med 1 200 anställda.
              Migrationsverket prognostiserar 40 000 nyanlända flyktingar. I
              dessa siffror har man inte tagit hänsyn till konflikten i Somalia,
              för att vara mer exakt. Migrationsverket känner inte till vilka
              direktiven blir och hur politiken ska föras.
            </seg>
            <seg xml:id="i-eb3049bd3c28f67b-0">
              Samtidigt har vi kommuner som skriker efter hjälp nu , och inte
              när vårpropositionen läggs fram. De säger: Vi klarar inte mer!
              Men då har vi en migrationsminister som säger så här om irakierna:
              Ja, de har det i alla fall bättre här än om de vore i Irak.
            </seg>
            <seg xml:id="i-b812aca89d03b40c-0">
              I Malmö har vi irakiska flyktingar som inte har något boende.
              De bor i bilhallar medan de väntar på uppehållstillstånd. De bor
              trångt två familjer med sex barn var i en trea. Vi måste få ett
              värdigare mottagande av människor i det här landet. I Södertälje
              funderar man på att starta en kriskommission.
            </seg>
            <seg xml:id="i-9f391bbc10336f45-0">
              Vi har en extraordinär situation som varken den regering som
              sitter i dag eller vi kunde förutspå. Situationen i Irak påverkar
              oss dramatiskt nu, och inte när vårpropositionen läggs fram. Hittills
              finns det inga extraordinära åtgärder för att komma åt de problem
              som finns nu.
            </seg>
            <seg xml:id="i-c8926e6a6dafa00f-0">
              Det är synd att man väljer att passa i en så viktig fråga. Visst
              kan vi hålla oss till dess att vårpropositionen kommer. Men det
              kan inte alla de människor som väntar på en kommunplacering för
              att komma i gång med introduktionen. Och det kan definitivt inte
              heller kommunerna, som säger: Vi klarar inte mer. Vi har inte
              resurser så att det räcker!
            </seg>
            <seg xml:id="i-93f3139e46fa177a-0">
              Vi kan hålla oss, men inte de. Det vilar ett tungt ansvar på
              Sabuni och Billström på det här politiska området.
            </seg>
          </u>
          <note type="speaker" xml:id="i-86745585177b31eb-0">
            Anf. 108 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_d48ed8" xml:id="i-0cf52b130199b9f8-6">
            <seg xml:id="i-6a4a5d4262267307-0">
              Herr talman! Det är synd, säger Luciano Astudillo. Det enda som
              jag tycker är synd är att vi inte försöker att hålla isär begreppen.
            </seg>
            <seg xml:id="i-57904e938e6aab75-0">
              Det är någon som bor i en buss och andra som bor trångt. Det
              här är människor som väntar på uppehållstillstånd. Det finns faktiskt
              förläggningar som är statens ansvar där människor får vara. Detta
              är människor som har valt att lämna förläggningen för att bosätta
              sig någon annanstans. Det är tragiskt, men de har faktiskt valt
              detta. Det är deras eget val. De kan gå tillbaka till de statliga
              bostäder och förläggningar som finns för dem som väntar på uppehållstillstånd.
              Blanda inte ihop dem som väntar på uppehållstillstånd och vill
              ut i städerna och ut till sina släktingar med dem som har fått
              uppehållstillstånd och som vi har ansvar för att se till att de
              hamnar i en kommun. Det är två helt olika grupper. För att debatten
              ska kunna föras på ett vettigt sätt måste vi försöka hålla isär
              dessa båda saker.
            </seg>
          </u>
          <note xml:id="i-fa485c012f577e54-4">
            Överläggningen var härmed avslutad.
          </note>
          <note xml:id="i-9e62d76d3b036153-0">
            11 § Arbetsmiljöfrågor
          </note>
          <note xml:id="i-46f6485ee07af1eb-5">
            Föredrogs
          </note>
          <note type="speaker" xml:id="i-b136a1018b526a1b-0">
            Anf. 109 ANNIKA QARLSSON (c):
          </note>
          <u who="annika_qarlsson_20ca89" next="cont" xml:id="i-6228297edcb3f31d-0"/>
          <note xml:id="i-7e0379cd240e8e2d-0">
            Herr talman! Jag ska inleda denna debatt om arbetsmarknadsutskottets
            betänkande nr 7 som handlar om arbetsmiljöfrågor. I betänkandet
            behandlar arbetsmarknadsutskottet omkring 50 motionsyrkanden om
            arbetsmiljöfrågor från allmänna motionstiden 2006. I motioner
            har lämnats förslag till åtgärder avseende bland annat arbetsmiljölagstiftning,
            Arbetsmiljöverkets uppdrag, skyddsombudsverksamhet, företagshälsovård,
            ensamarbete, gränsvärden för inomhustemperaturer, insatser mot
            kränkande särbehandling och mobbning i arbetslivet, arbetstidsförkortning
            och arbetstid.
          </note>
          <u who="annika_qarlsson_20ca89" prev="cont" xml:id="i-27d83c5a340cb151-0">
            <seg xml:id="i-8f43060e55648eba-0">
              Utskottet avstyrker samtliga motionsförslag. Reservationer och
              särskilda yttranden har lämnats av företrädare för Socialdemokraterna,
              Vänsterpartiet och Miljöpartiet. Fyra av reservationerna är gemensamma.
            </seg>
            <seg xml:id="i-41c5fd4d130a0dde-0">
              Därmed är det dags för debatt.
            </seg>
          </u>
          <note type="speaker" xml:id="i-7f237acd3724e47e-0">
            Anf. 110 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-d18a3c94d3e6a0a6-0">
            <seg xml:id="i-ca4997d70f11c11d-0">
              Herr talman! Det är ett brett spektrum av frågor som berörs i
              det här aktuella betänkandet. Man kan nämna Arbetsmiljöverkets
              uppdrag, hur skyddsombudet Eva kan agera och fortsätta att agera
              på ett bra sätt ute på sin arbetsplats, hur företagaren Adam ska
              kunna få de anställda att må bra och inte drabbas av ohälsa, företagshälsovården,
              inflytandet över arbetstidsfrågorna, friskvården och mycket mer
              av det dagliga långsiktiga arbetsmiljöarbetet. Det är inte så
              konstigt att det är så många socialdemokratiska motioner vi har
              att behandla, då arbetsmiljöfrågorna ligger oss socialdemokrater
              varmt om hjärtat. En bra arbetsmiljö underlättar arbetet med att
              få människor i jobb. En bra arbetsmiljö förlänger arbetslivet
              och minskar riskerna för ohälsa och sjukskrivningar.
            </seg>
            <seg xml:id="i-e2c6df6abf784357-0">
              Den neddragning med 157,2 miljoner kronor i budgeten som innebär
              att Arbetsmiljöverket tvingas dra ned verksamheten med över 200
              personer visar knappast att dessa frågor är viktiga för den moderatstyrda
              alliansen. Det kommer att påverka omfattningen av till exempel
              tillsynsarbetet, skyddsombudens möjligheter och inte minst inspektionen
              av det systematiska arbetsmiljöarbetet, hur det följs. Det får
              naturligtvis ödesdigra konsekvenser.
            </seg>
            <seg xml:id="i-64a20f3bc6718ffc-0">
              Kom inte och påstå att vi inte nu längre behöver något aktivt
              arbetsmiljöarbete i vårt land, att vi har fått det så bra, för
              det är fel. Det behövs. Vi har i många fall fått förändrade arbetsuppgifter,
              varför det är viktigt att också hänga med i utvecklingen och då
              inte minst i forskningen. Vi kan till exempel konstatera att faktorer
              som stress, enformiga arbeten, förslitningsskador, stillasittande
              framför datorer och konsekvenser därav har ökat i omfattning.
              Krav på effektivitet och flexibilitet i verksamheten måste kunna
              förenas med en god arbetsmiljö. Till exempel inflytande på arbetstiden
              kan ge såväl ökad hälsa som ett mer jämställt samhälle.
            </seg>
            <seg xml:id="i-b3a224cf23d92dd2-0">
              Herr talman! Målet ska vara att vi ska ha en bra och utvecklande
              arbetsmiljö. Med de nedskärningar som den borgerliga regeringen
              drivit igenom är det ingen tvekan om att arbetsmiljöarbetet nu
              kommer att försvagas. Det protesterar vi socialdemokrater kraftfullt
              emot.
            </seg>
            <seg xml:id="i-9a7a46d37c6dfb63-0">
              Till det nu aktuella betänkandet är fogat en rad reservationer
              och särskilda yttranden. Jag kommer för tids vinnande inte att
              yrka bifall till samtliga reservationer, utan jag nöjer mig med
              att yrka bifall till reservationerna nr 3 om skyddsombudens verksamhet,
              nr 5 om företagshälsovården, nr 6 om ensamarbetet och nr 12 om
              inflytandet över arbetstidsförläggningen. Självklart står jag
              bakom de övriga reservationerna från oss.
            </seg>
            <seg xml:id="i-8ec278951053492d-0">
              Vår allmänna uppfattning är att Arbetsmiljöverkets tillsynsresurser
              snarare behöver förstärkas än dras ned på som man nu tvingas till,
              vilket vi naturligtvis vidareutvecklar, inte minst i våra särskilda
              yttranden och reservationer. Ett exempel när det gäller våra särskilda
              yttranden är när man pratar om de äldre i arbetslivet. Då hänvisar
              utskottsmajoriteten till nystartsjobben som regeringen införde
              från årsskiftet. Man säger att nystartsjobben är en del av regeringens
              samlade politik för att få de äldre tillbaka i arbetslivet. Det,
              herr talman, ska jämföras med plusjobben som regeringen avskaffade.
              Personer som var över 60 år gavs möjlighet att behålla sitt plusjobb
              fram till 65 års ålder.
            </seg>
            <seg xml:id="i-d199ff0c6b06367e-0">
              Ett annat exempel är när man pratar om friskvården. Där säger
              utskottsmajoriteten: Utskottet konstaterar att förutsättningarna
              att erbjuda friskvård är goda men menar att omfattningen bör avgöras
              av respektive arbetsgivare. Inte ett ord om samarbete mellan parterna
              här inte!
            </seg>
            <seg xml:id="i-15ca9ee0f3fb21f5-0">
              Herr talman! Vart tog de inledande orden vägen? Där skriver man:
              Ett bra arbetsmiljöarbete bygger på samverkan mellan arbetsgivare
              och arbetstagare.
            </seg>
            <seg xml:id="i-cfeff0ce848a0112-0">
              Det är svårt att inte bli upprörd när ord och handling inte stämmer
              överens. Tyvärr finns det en hel rad exempel i detta betänkande
              på att så är fallet, att ord och handling inte stämmer överens.
            </seg>
            <seg xml:id="i-c76ee8a805fc99bf-0">
              Vi socialdemokrater värnar om skyddsombudsverksamheten, såväl
              den lokala som den regionala. Det är ett oerhört svårt förtroendeuppdrag
              att vara skyddsombud. När vi uttrycker att det är viktigt att
              få en samlad kunskap om respektive skyddsombuds utbildning och
              då inte bara ett adressregister svarar utskottsmajoriteten: Detta
              är en fråga av både ekonomisk, juridisk och praktisk karaktär.
              Om det skulle visa sig relevant, praktiskt möjligt, ekonomiskt
              försvarbart och utan juridiska hinder att föra in sådana uppgifter
              i registret har utskottet i sig inte några principiella invändningar
              mot detta. Något uttalande därutöver kan inte anses påkallat.
            </seg>
            <seg xml:id="i-1c6388a13e9089bb-0">
              Då blir mitt svar: God dag, yxskaft. Inte ett ord, ingenting
              för att utveckla statusen och följa upp utbildningen för uppdraget
              som vi säger i ord är så viktigt. Jag tycker att svaret andas
              såväl ovilja som kanske framför allt ointresse. Det skrämmer mig.
              På punkt efter punkt ser vi skillnader mellan en socialdemokratisk
              arbetsmiljöpolitik och en moderatstyrd sådan.
            </seg>
            <seg xml:id="i-e631de21173f36ae-0">
              Herr talman! Samhället måste ge resurser så att viktiga insatser
              kan ges för att förebygga arbetsskador och ohälsa. Arbetsmiljöverket
              är ett medel som borde ges sådana resurser. Det är inte enbart
              en fråga för arbetstagarkollektivet. Det är minst lika viktigt
              för arbetsgivarsidan och då inte minst de små företagen. De har
              generellt sett sämre kunskap än de stora företagen och har därmed
              nytta av att arbetsmiljöarbetet med bland annat inspektörsverksamheten
              kan fortsätta och utvecklas.
            </seg>
            <seg xml:id="i-ecfd50f5e697cff3-0">
              Herr talman! Resurserna dras ned. Arbetslivsinstitutets avveckling
              har vi debatterat vid ett flertal tillfällen i kammaren och nu
              Arbetsmiljöverket och att det försvagas som naturligtvis får ytterligare
              konsekvenser och negativa följder. Det nya arbetarpartiet som
              Moderaterna gärna vill kalla sig värnar knappast om att förebygga
              arbetsskador och ohälsa. Det är mer jobb men mindre resurser för
              att bekämpa ohälsa. Det handlar inte om att slå vakt och värna
              om arbetstillfällena inom till exempel det förebyggande arbetsmiljöområdet.
              Man hänvisar till att det är byråkrati. Där ska man skära ned.
            </seg>
            <seg xml:id="i-ed342f2048c11754-0">
              Herr talman! Det är med den vetskapen i bagaget inte svårt att
              känna oro för att de jobb som det nya arbetarpartiet ska skapa
              är arbeten med så lite inflytande som möjligt i stenhård konkurrens
              och där risken för lönedumpning är stor. Det är en syn på arbetskraften
              och en utveckling av densamma som vi i välfärdsstaten Sverige
              borde hålla oss för goda för.
            </seg>
          </u>
          <note xml:id="i-2fcbbc128ef6009a-0">
            I detta anförande instämde Ann-Christin Ahlberg och Lars Lilja
            (båda s) samt Torbjörn Björlund (v).
          </note>
          <note type="speaker" xml:id="i-b5a02afe8d153179-0">
            Anf. 111 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-45391ef6cf907a43-0">
            <seg xml:id="i-9de7e8129689237e-0">
              Herr talman! Vi behandlar nu arbetsmarknadsutskottets betänkande
              om arbetsmiljöfrågor. Det är ett område som har varit nästan lika
              mycket i fokus som a-kassan var och fortfarande är. Framför allt
              har neddragningen på Arbetsmiljöverket och nedläggningen av Arbetslivsinstitutet,
              som kommer att få stora konsekvenser, varit föremål för kritik.
              Jag kommer att ta upp några av de områden som fortsatt behöver
              bevakas och också peka på vilka konsekvenser som regeringens och
              riksdagsmajoritetens politik kommer att få framöver.
            </seg>
            <seg xml:id="i-276aac61bdc5e8ef-0">
              För att jag inte ska glömma det börjar jag med att yrka bifall
              till reservation 8 om HBT-personer och reservation 13 om övertid
              från Vänsterpartiet. Jag yrkar också bifall till de reservationer
              som är gemensamma för Socialdemokraterna, Vänsterpartiet och Miljöpartiet
              och som Sylvia Lindgren var inne på 3, 5, 6 och 12. Jag står bakom
              alla reservationer från Vänsterpartiet, men jag tänker bara begära
              votering i fråga om de reservationer som jag nu nämnde.
            </seg>
            <seg xml:id="i-7e4646128a8f4943-0">
              Under budgetdebatten före jul och även i interpellationer tidigare
              har det påpekats att regeringen saknar svar på frågorna var arbetsmiljöfrågorna
              ska hanteras i framtiden. Få alternativ till hur neddragningarna
              på Arbetsmiljöverket och nedläggningen av Arbetslivsinstitutet
              ska kompenseras har hittills kommit från högerregeringens sida.
              Företrädarna i både Regeringskansliet och riksdagen är väldigt
              tysta.
            </seg>
            <seg xml:id="i-8e4fdf822002e2eb-0">
              Det som till att börja med behöver göras är att se över Arbetsmiljöverkets
              uppdrag och samtidigt göra en översyn av lagar och föreskrifter
              på arbetsmiljöområdet som gäller i dag. Nya förutsättningar kommer
              att kräva det. Det gäller såväl organisation som bemanning, utbildning,
              företagshälsovård, psykosociala frågor och mobbning på arbetsplatserna.
            </seg>
            <seg xml:id="i-71258c3756f68948-0">
              En av de viktigaste frågorna rör skyddsombudsverksamheten. I
              och med neddragningarna kommer både utbildning, förebyggande arbete
              och tillsyn att hotas. Vi menar att det behövs utökade befogenheter
              för skyddsombuden för att antalet olyckor och skador inte ska
              öka.
            </seg>
            <seg xml:id="i-7dd8cf00833fb081-0">
              Nu senast framförde Byggnadsarbetareförbundet farhågor för att
              antalet olyckor ska öka i och med att resurserna för Arbetsmiljöverket
              minskar. Det är viktigt att till exempel ge skyddsombud möjlighet
              att i vissa situationer få tillträde även till arbetsplatser utan
              fackliga medlemmar. Människor på dessa arbetsplatser är ofta särskilt
              utsatta. Att ta strid mot arbetsgivare och slå larm om dålig och
              farlig arbetsmiljö är sådant som kräver mod, kunskap och stöd.
              Därför är vi i Vänsterpartiet också allvarligt oroade över den
              utveckling som kan komma när resurserna visar sig inte räcka till
              framöver. Fler kommer att drabbas av ohälsa och olyckor. Och det
              märkliga är att högerregeringen är så tyst i denna fråga.
            </seg>
            <seg xml:id="i-e463336ac6a8b7f8-0">
              Jag vet att de skyddsombud från Norrbotten som före jul uppvaktade
              arbetsmarknadsministern och arbetsmarknadsutskottets majoritet,
              framför allt ordföranden, har bjudit in till en konferens, ett
              seminarium, i mars men fortfarande inte har fått något svar. I
              förra veckan hade de skickat en tredje påminnelse om detta men
              fortfarande inte fått något svar om det kommer någon upp till
              Norrbotten.
            </seg>
            <seg xml:id="i-844eb589281be4b1-0">
              Vi har ett generöst erbjudande från Vänsterpartiet till framför
              allt utskottets ordförande Catharina Elmsäter-Svärd. Jag hoppas
              att någon av er som sitter här framför till henne att vi i Vänsterpartiet
              är beredda att betala en tågbiljett. Om hon bara sätter sig på
              tåget och åker upp till Norrbotten så betalar vi tågbiljetten.
              Varsågod!
            </seg>
            <seg xml:id="i-8be877ff5f0578d4-0">
              På samma sätt är det viktigt att satsa på företagshälsovård.
              Företagshälsovård är ett effektivt verktyg i kampen mot ohälsan
              om den håller en hög generell standard. Då bör man också behålla
              arbetsgivarnas skyldighet att göra rehabiliteringsutredningar,
              vilket är viktigt. Likaså bör företagshälsovården etablera ett
              bra samarbete med sjukvården. Till det behövs särskilda medel
              för att ett sådant samarbete ska kunna fungera.
            </seg>
            <seg xml:id="i-f48d656deda3c285-0">
              Ett av de i dag mest uppmärksammade problemen när det gäller
              arbetsmiljön är ensamarbete. Det kan ofta innebära en stark psykisk
              påfrestning, speciellt om det är förenat med risk för att utsättas
              för våld och hot.
            </seg>
            <seg xml:id="i-11f98013d678cfdb-0">
              Vi vet att det i dag finns planer på att införa banktjänster
              och kontantuttagsautomater i servicebutiker som tillhör Pressbyrån
              och 7-Eleven. Detta är något som framför allt Handelsanställdas
              förbund ställer sig starkt kritiska till. Flera av dessa butiker
              är nattöppna. Att arbeta ensam i en sådan butik är förenat med
              stora risker även utan dessa nymodigheter. Överfall och rån förekommer
              ofta, och risken att utsättas för våld på arbetet är ett allvarligt
              arbetsmiljöproblem för dessa anställda.
            </seg>
            <seg xml:id="i-7cab3ff336e407a9-0">
              Det är knappast förvånande att antalet rån har ökat i servicebutiker
              med ensamarbetande sedan 1980-talet. Förra året minskade glädjande
              nog detta antal. Men om man tillåter dessa nymodigheter kommer
              naturligtvis risken att öka. Det är vi övertygade om.
            </seg>
            <seg xml:id="i-ccb2b7a125963d65-0">
              Detta visar att man kanske inte tar dessa risker på allvar om
              man över huvud taget tänker på detta, vilket är allvarligt i sig.
            </seg>
            <seg xml:id="i-cf553ae8d62e257f-0">
              Vi vill att regeringen utreder om det är möjligt att lagstiftningsvägen
              förbättra situationen för ensamarbetare, framför allt kanske att
              förbjuda ensamarbete i nattöppna butiker. Det är ett konkret förslag.
            </seg>
            <seg xml:id="i-eedc4c650bf89a43-0">
              En annan grupp som många gånger upplever problem på arbetsplatsen
              är HBT-personer, alltså homosexuella, bisexuella och transpersoner.
              Mobbning och kränkande behandling förekommer ofta trots lagstiftning
              mot diskriminering. Det gör att detta också är en arbetsmiljöfråga.
              Vi anser att dessa frågor rörande den psykosociala arbetsmiljön
              bör omfattas av Arbetsmiljöverkets uppdrag. De bör utveckla sina
              föreskrifter i fråga om HBT-personers psykosociala arbetsmiljö.
              Utbildningsinsatser som bedrivs i olika projekt kan spela en viktig
              roll för att förändra attityder på arbetsplatser.
            </seg>
            <seg xml:id="i-cdfec7671cfb0781-0">
              Arbetslivsinstitutets nedläggning kommer att skapa problem med
              att få fram beslutsunderlag bland annat när det gäller olika gränsvärden
              och hur de ska fastställas. Det innebär att vi måste säkra tillgången
              på relevant forskning om detta när Arbetslivsinstitutet försvinner.
              Regeringen tänker överföra uppdraget med kriterieverksamhet för
              gifter till Arbetsmiljöverket. Trots att man drar ned på Arbetsmiljöverkets
              resurser ska man föra över nya uppgifter dit.
            </seg>
            <seg xml:id="i-d4e7987ab0fb260e-0">
              Vi i Vänsterpartiet vill att en arbetsgrupp ska tillsättas för
              att långsiktigt säkra tillgången på beslutsunderlag, att man ska
              se till att man får till något för att vara säker på att detta
              underlag är bra.
            </seg>
            <seg xml:id="i-0904873d73ae49ec-0">
              Vilka övriga problem som nedläggningen av Arbetslivsinstitutet
              kommer att skapa återstår att se. Det vet vi inte riktigt än.
              Vi väntar också på alliansens eller högerregeringens svar på hur
              man ska åtgärda de problem som dyker upp när man lägger ned Arbetslivsinstitutet.
            </seg>
            <seg xml:id="i-8692513c13c43191-0">
              Därför vill vi i Vänsterpartiet lyfta fram frågan om det inte
              är dags att återinföra de arbetslivsfonder som fanns för 1718
              år sedan, i början av 90-talet, så att man kan förmå arbetsmarknadens
              parter att ta ett större ansvar för dessa arbetslivs- och arbetsmiljöfrågor.
              Det är en idé.
            </seg>
            <seg xml:id="i-7c6f348a97bf940c-0">
              Till sist: Ett område som också behöver ses över handlar om övertid
              och nattarbete. Samtidigt som många står utanför arbetsmarknaden
              så arbetar många människor mer än sin ordinarie arbetstid. Enligt
              SCB:s arbetskraftsundersökning skiljer sig fördelningen av antalet
              arbetade timmar stort mellan olika grupper. Nästan 900 000 personer
              har en veckoarbetstid på över 40 timmar. Många, framför allt kvinnor,
              arbetar däremot halv- eller deltid trots att de vill arbeta heltid.
            </seg>
            <seg xml:id="i-5fa688c1de95dc2e-0">
              Bestämmelsen om mertid i arbetstidslagen stimulerar inrättandet
              av just deltidsanställningar i stället för heltidsanställningar.
              Detta vill vi från Vänsterpartiets sida försöka förhindra. Ett
              enda och entydigt begrepp för vad övertid är bör finnas. Det är
              alltså sådan arbetstid som överstiger ordinarie arbetstid i anställningsavtalet,
              varken mer eller mindre. Vi tycker också att övertidstaket bör
              sänkas från 200 till 150 timmar. Det kan också skapa vissa förutsättningar
              för fler jobb.
            </seg>
            <seg xml:id="i-6018cb6e549edb37-0">
              Nattarbete och skiftarbete sliter hårt på människor. Dagens huvudregel
              om nattarbetsförbud mellan midnatt och klockan fem bör alltså
              utvidgas till att omfatta tiden mellan kl. 22 och 06. Det är en
              åtgärd som är lätt att vidta. Anledningen är att det är viktigt
              att förbättra skyddet för personer i sektorer som bedriver verksamhet
              dygnet runt och som påverkas av ökade krav på tillgänglighet.
            </seg>
            <seg xml:id="i-aa8921ab24046a1e-0">
              Det finns mer att säga om arbetsmiljöfrågor. Vi kommer säkerligen
              att återkomma till dem. Men utvecklingen och resultatet av de
              förändringar som regeringen och alliansen har beslutat om, framför
              allt när det gäller Arbetsmiljöverket och Arbetslivsinstitutet,
              kommer att avgöra när detta sker, när och om regeringen återkommer
              med vad som ska hända. Vi kommer i alla fall inte att släppa detta
              från Vänsterpartiets sida. För oss är dessa frågor väldigt viktiga.
            </seg>
          </u>
          <note type="speaker" xml:id="i-5dfc19ba7dbd289d-0">
            Anf. 112 ULF HOLM (mp):
          </note>
          <u who="ulf_holm_0cd69a" xml:id="i-8073415c8c40e487-9">
            <seg xml:id="i-df3b5a9eee930434-0">
              Herr talman! Alliansen har sagt att jobb, jobb, jobb är det viktiga.
              Det kan jag i stora delar mycket väl hålla med om. Men det som
              alliansen tycks glömma är att man ska ha ett jobb att gå till,
              att man ska trivas på jobbet, att man inte ska bli skadad, att
              man inte ska bli mobbad etcetera.
            </seg>
            <seg xml:id="i-9b82dc2c3c9660dc-0">
              Där har alliansen ingen politik. Det är beklagligt. Jag trodde
              att vi skulle kunna vara överens om att det ska vara skojigt att
              gå till jobbet, att man ska få stimulans och att man ska kunna
              utvecklas. Man ska inte slita ut sig, och man ska kunna vara nöjd
              när man går hem. Man ska alltså ha fått stimulans, och man ska
              kunna ha bidragit med något.
            </seg>
            <seg xml:id="i-43da350ec9189260-0">
              Den verkligheten tycks alliansen liksom inte förstå. Men här
              i debatten har alliansen börjat förstå. Plötsligt har man börjat
              stryka sig på talarlistan, så nu finns det bara en person från
              alliansen som ska gå upp och svara på alla frågor. Det är inte
              ministern, utan det är Désirée Pethrus Engström. Det är bra gjort
              av henne. Men det visar på en stor brist i alliansens politik
              när man inte ens vill gå upp och ta debatten.
            </seg>
            <seg xml:id="i-c554b140fb2d9083-0">
              Många av frågorna ingår även i budgeten. Jag ska inte upprepa
              de många förslagen i vår budgetmotion i höstas. Det gäller då
              till exempel Arbetsmiljöverket och de nedskärningar som alliansen
              där gör. I stället ska jag ta upp några nya punkter som vi inte
              berörde i budgetdebatten i december.
            </seg>
            <seg xml:id="i-62e40216fe75bb2c-0">
              Även om man utgår från att det ska vara roligt på jobbet och
              att folk inte ska skada sig etcetera kan saker hända. Då måste
              det finnas någon som kan vara skyddsombud, som kan ha tid och
              möjligheter att kontrollera att arbetsmiljön på arbetsplatsen
              är bra. Därför måste vi ge både regionala skyddsombud och lokala
              skyddsombud förutsättningar att verka. Det gäller också att skyddsombud
              kan få tillträde till arbetsplatser där det till exempel inte
              finns någon facklig organisation. De arbetsplatserna är lika viktiga.
            </seg>
            <seg xml:id="i-5da3e384b4689b4f-0">
              Vi ska utgå från att arbetsgivaren är god och vill väl. Men det
              är, tyvärr, inte så på alla arbetsplatser. Därför måste vi ha
              en skyddsmekanik för detta. Då är det väldigt viktigt att vi satsar
              på lokala och regionala skyddsombud.
            </seg>
            <seg xml:id="i-9bae0fa618e98cdf-0">
              På samma sätt är det med företagshälsovården som också är en
              väldigt viktig fråga som man inte får glömma. Förra mandatperioden
              gjorde s, v och mp rätt stora satsningar på företagshälsovården.
              Vi lade mycket pengar framför allt på företagshälsovårdsutbildningen.
              Det borde också ligga i arbetsgivarens intresse att se till att
              människor inte blir sjuka på arbetsplatsen. Det måste vara en
              mardröm för varje arbetsgivare att se att personal blir sjuk men
              inte på grund av brutet ben under en semestervecka i Åre utan
              faktiskt på arbetsplatsen. För varje arbetsgivare måste det, som
              sagt, vara en mardröm. Därför måste man också satsa på det förebyggande
              och på en bra företagshälsovård som på ett tidigt stadium upptäcker
              förslitningsskador och stressymtom så att arbetsgivaren har en
              chans att rätta till innan problem inträffar.
            </seg>
            <seg xml:id="i-60d877c131ad1cb4-0">
              Var finns alliansens politik på detta område? Vem ska göra detta?
              Ingen! Detta lämnar alliansen åt sitt öde. Man bryr sig helt enkelt
              inte.
            </seg>
            <seg xml:id="i-a54fcce3ee318dfb-0">
              Sedan har vi ensamarbetet. Jag är lite av ensamvarg och tycker
              att det är rätt roligt att jobba ensam. Men det är det lätt att
              säga när man sitter vid ett skrivbord och skriver på datorn, för
              risken att datorn attackerar en är inte så stor. Däremot finns
              det ganska många arbetsplatser i Sverige där man är utsatt. Det
              kan gälla 7-Eleven, vägkrogar, kvällsöppna bemannade bensinstationer
              etcetera. Det kan också gälla poliser, väktare och andra yrkesgrupper.
              Dessa är utsatta i jobbet. Det förekommer både hot och väpnade
              rån. Vid lunchtid i dag var det ett väpnat rån mot en juvelerarbutik
              i Göteborg.
            </seg>
            <seg xml:id="i-6619dfcca66de27e-0">
              Den personal som jobbar på sådana ställen är väldigt utsatt.
              Därför är det viktigt att vi försöker begränsa ensamarbetet. Till
              exempel måste det vara två på arbetsplatsen så att man kan hjälpas
              åt. Det kommer naturligtvis att kosta för arbetsgivaren. Men det
              är det kanske värt om man slipper få personal som känner sig stressad
              och inte orkar med och som sedan blir sjuk. I värsta fall blir
              man kanske till och med rånad på arbetstid.
            </seg>
            <seg xml:id="i-ca3b7451986c694b-0">
              Var finns alliansens politik på detta område? Den lyser verkligen
              med sin frånvaro. Vi i Miljöpartiet menar att det kan vara nödvändigt
              att lagstiftningsvägen göra något åt det här problemet. Jag hoppas
              att alliansens företrädare har något svar när det gäller dessa
              frågor.
            </seg>
            <seg xml:id="i-8dbe34e8e12601b5-0">
              Vi i Miljöpartiet vill också lyfta fram arbetstidsfrågan. Visst
              är det viktigt att ha ett arbete att gå till. Men för många människor
              är det också en plåga att behöva vara på arbetsplatsen så pass
              länge som det kan vara fråga om. Man orkar inte med det. Eller
              också har man kanske andra prioriteringar i livet och vill få
              livspusslet att gå ihop.
            </seg>
            <seg xml:id="i-48b91b77d7af8a5b-0">
              Möjligheten att ha kortare arbetstid borde vara självklar. Det
              gäller också rätten till heltid lagstiftningsvägen men också möjligheten
              för den enskilde att ha kortare arbetstid än den lagstiftade.
            </seg>
            <seg xml:id="i-435482ee111c7d8f-0">
              Vidare tror vi att det kan vara nödvändigt att sänka normalarbetstiden
              till sex timmar i stället för att ha åtta timmar. Vi tror att
              utrymmet i Sverige är så pass stort att vi kan jobba mindre och
              i stället göra andra saker framför allt för att hälsan förbättras
              och för att sjukdomarna minskar.
            </seg>
            <seg xml:id="i-ccca9eb07ba7d35f-0">
              Det finns väldigt många i Sverige som jobbar så pass mycket att
              de blir sjuka. Det kan inte vara en riktig politik att gå på den
              linjen. En generell arbetstidsförkortning är en möjlighet i framtiden
              som man måste se. Vi i Miljöpartiet vill naturligtvis genomföra
              det redan i morgon. Men vi har inte majoritet här i riksdagen
              så vi får fortsätta att slåss för den politiska reformen ett tag
              till, skulle jag tro.
            </seg>
            <seg xml:id="i-7bd2f56de8659239-0">
              Något som man kanske hade hoppats på att vi skulle kunna få en
              majoritet för är inflytande över arbetstidens förläggning, det
              vill säga att man i större utsträckning ska kunna välja när man
              vill arbeta. Det är inte minst viktigt för småbarnsföräldrar som
              har svårt att få livspusslet att gå ihop. Där är det väldigt viktigt
              att ha möjlighet att flexa lite grann och att lägga arbetstiden
              så som man behöver kunna göra.
            </seg>
            <seg xml:id="i-545c18aa8fb55486-0">
              En modell kan vara den modell som under senare år har utvecklats
              väldigt mycket, 3:3-modellen som prövats på flera ställen. Man
              jobbar intensivt några dagar. Sedan är man ledig några dagar.
              Man jobbar lite annorlunda jämfört med gängse arbetstid från kl.
              7 till kl. 16 måndag till fredag. Det här borde många arbetsgivare
              tycka är intressant att lyfta fram. Till exempel utnyttjas maskinutrustningen
              i en fabrik på ett annat sätt om maskinerna är i gång även under
              helger och inte allting behöver stängas ned.
            </seg>
            <seg xml:id="i-68aeb359d91b1cf3-0">
              Vi i Miljöpartiet tycker att arbetsmiljöfrågorna är mycket viktiga
              och har många motioner om dessa. Men för tids vinnande yrkar jag,
              herr talman, bifall bara till de fyra reservationer som vi har
              tillsammans med s och v. Det gäller då reservationerna 3, 5, 6
              och 12. Övriga instämmer vi givetvis i, men för tids vinnande
              nöjer vi oss, som sagt, med detta.
            </seg>
          </u>
          <note type="speaker" xml:id="i-6a3c3632dd77f5de-0">
            Anf. 113 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-c81fe15e0ff48fd1-3">
            <seg xml:id="i-f494f09096cea82e-0">
              Herr talman! För alliansens räkning ska jag försöka ge svar när
              det gäller de olika motionsområden som behandlas i betänkandet.
            </seg>
            <seg xml:id="i-0e8d4054b942c2d7-0">
              Jag tycker att Sylvia Lindgren lite grann har läst betänkandet
              med socialdemokratiska glasögon som hon nog behöver putsa lite
              grann. Flera av Sylvia Lindgrens angrepp på majoriteten och på
              texten i betänkandet är helt enkelt felaktiga. Sylvia, du utelämnar
              viktiga punkter där vi har gett svar när det gäller de olika motionerna.
            </seg>
            <seg xml:id="i-e7e85755af591871-0">
              Alliansen gick till val på att bryta utanförskap, vilket innebär
              att fler ska komma in i arbetsgemenskap med andra. Vi ska självklart
              ha en god arbetsplats som ger utveckling och stimulans för de
              olika individerna. Därför är arbetsmiljöarbetet av stor vikt,
              också för att minska ohälsan i samhället.
            </seg>
            <seg xml:id="i-9d1d8d5bffc8283e-0">
              Under början av 1900-talet handlade arbetsmiljöfrågorna oftast
              mer om arbetarskydd, att skydda arbetstagarna från fysiska skador.
              I dag har vi kompletterat den här bilden. Arbetsmiljölagen har
              förändrats, och vi pratar mer om den psykosociala arbetsmiljön,
              vilket innebär att arbetsmiljön också ska ge den enskilda arbetstagaren
              personlig utveckling.
            </seg>
            <seg xml:id="i-6226124a8d3ccfe6-0">
              Det vida arbetsmiljöbegreppet innefattar således psykiska, fysiska
              och medicinska förhållanden. I arbetsmiljöarbetet har det förebyggande
              arbetet för att minska ohälsa och olycksfall blivit alltmer viktigt.
              Därför har företagshälsovården fått en alltmer betydande roll.
              Arbetsgivaren har också under 90-talet fått ett utökat ansvar
              för arbetsmiljön och ansvar för att utbilda personal i arbetsmiljöfrågor.
            </seg>
            <seg xml:id="i-f24b056dc394b36b-0">
              När arbetsmiljöbegreppet vidgats har namnet på tillsynsmyndigheten
              bytt namn från Arbetarskyddsstyrelsen till Arbetsmiljöverket.
              År 2001 antogs en föreskrift om det systematiska arbetsmiljöarbetet,
              vilket innebär stora krav på arbetsgivaren att arbeta förebyggande
              på alla arbetsmiljöområden. Det ska ske genom ett cykliskt arbete
              med planering, genomförande och uppföljning av arbetsmiljön ute
              på arbetsplatserna. I det arbetet, står det i föreskrifterna,
              ska både skyddsombud och arbetstagare ingå. Det är starkt reglerat
              vad arbetsgivarna måste uppfylla.
            </seg>
            <seg xml:id="i-addb97bebaf409a9-0">
              Skyddsombuden har en viktig uppgift och kan vid vissa tillfällen
              till och med stoppa verksamheten på en arbetsplats om det oundgängligen
              är nödvändigt för arbetstagarens hälsa. Den så kallade stopplikten
              är ett viktigt instrument i det lokala arbetet med att övervaka
              miljön. Skyddsombuden är också registrerade hos Arbetsmiljöverket
              och kan alltid få stöd och vägledning eller anmäla missförhållanden
              på arbetsplatsen.
            </seg>
            <seg xml:id="i-c8bd58f50dbf8384-0">
              Men i första hand ska det lokala arbetsmiljöarbetet ske, det
              skulle jag vilja betona, i samverkan mellan arbetstagare och arbetsgivare
              genom så kallade arbetsplatsträffar. Det ska först ske på väldigt
              lokal nivå. Därutöver ska det på arbetsplatser med fler än 50
              arbetstagare finnas en skyddskommitté, där viktiga frågor kring
              förändringar i arbetsmiljön ska tas upp liksom anmälningar av
              arbetsskador.
            </seg>
            <seg xml:id="i-0e233c50378af352-0">
              För arbetet med att följa arbetsmiljöarbetet och göra skyddsronder
              finns det olika checklistor, som nämns i olika motioner. Det finns
              olika checklistor att tillgå hos Arbetsmiljöverket och via nätet.
              Många använder dessutom företagshälsovården för att göra olika
              enkäter och arbetsmiljöundersökningar för att följa upp arbetsmiljön.
            </seg>
            <seg xml:id="i-072bc618b6b945f2-0">
              Den förra regeringen tillsatte år 2004 en utredning som skulle
              se över delar av arbetsmiljölagen. För övrigt har den förra regeringen
              tillsatt väldigt många olika utredningar om ohälsa, arbetsmiljö,
              företagshälsovård. Men väldigt lite konkret har egentligen skett.
            </seg>
            <seg xml:id="i-9ac400ac588ec535-0">
              Det är sanningen om den förra regeringen.
            </seg>
            <seg xml:id="i-c9aacc19cda98c07-0">
              Hur som helst har syftet med utredningen, som tillsattes 2004,
              varit att se om parterna genom kollektivavtalet kan reglera vissa
              delar av lagstiftningen om systematiskt arbetsmiljöarbete och
              rehabilitering. Utredningen ska också se över samverkansbestämmelserna
              och överväga effekterna av att stärka möjligheterna för skyddsombud
              att agera till förmån för anställda i exempelvis bemanningsföretag
              de har ju ökat under den senaste tiden.
            </seg>
            <seg xml:id="i-490d3eb670680f08-0">
              Slutbetänkandet på det området kommer att lämnas den 15 juni
              i år, så vi avvaktar det.
            </seg>
            <seg xml:id="i-0799409b1378e43f-0">
              Arbetsmiljöverket har regeringens och riksdagens uppdrag att
              bland annat se till att arbetsmiljö- och arbetstidslagstiftningen
              följs. De ska också mer i detalj reglera vad som ska gälla på
              arbetsmiljöområdet. De för statistik över arbetsskador, utför
              inspektioner och så vidare.
            </seg>
            <seg xml:id="i-939455dd5c0d1e75-0">
              Arbetsmiljöverket har visserligen i det här årets budget fått
              minskade anslag, men det beror delvis på att det tidigare var
              stora kraftigt ökade anslag under 2000-talet. Det kom 160 miljoner
              kronor under en treårsperiod. Frågan är om man kunde utnyttja
              alla de resurserna med en så snabb ökning. Med de 638 miljoner
              kronor som vi i alliansen lägger på Arbetsmiljöverket är vi övertygade
              om att vi kan få en god tillsyn av arbetsmiljön. Uppdraget är
              att tillsynen ska inriktas mot de arbetsställen som har störst
              risk för ohälsa och olycksfall.
            </seg>
            <seg xml:id="i-b38734bcd87a4932-0">
              Herr talman! Flera av motionsyrkandena berör de områden som redan
              är reglerade i lagar och förordningar och där regeringen nu gör
              en översyn. Därför finns det inte anledning att tillstyrka de
              motioner som föreligger i betänkandet.
            </seg>
            <seg xml:id="i-7d3043fe8e41bef9-0">
              Jag skulle också vilja nämna något om företagshälsovården. Den
              har utretts otaliga gånger under den förra majoriteten. Enligt
              arbetsmiljölagen ska en arbetsgivare svara för att den företagshälsovård
              som arbetsförhållandena kräver finns att tillgå. Det ska vara
              en oberoende expertresurs inom områdena arbetsmiljö och rehabilitering,
              således inte en sjukvårdande insats, vilken sköts av den ordinarie
              hälso- och sjukvården.
            </seg>
            <seg xml:id="i-d70d2e638007ad0f-0">
              I dag finns en företagshälsovård i konkurrens. De samverkar med
              både arbetsgivare och sjukvården. Arbetsgivaren får alltså betala
              för varje besök på företagshälsovården, varför det ska vara arbetsrelaterade
              insatser. Det kan handla om förebyggande insatser men också om
              insatser för att få arbetstagare åter i arbete genom en rehabiliteringsinsats.
              Många arbetsgivare tillhandahåller regelbundna hälsokontroller
              via företagshälsovården men också olika former av friskvårdsinsatser.
              Majoriteten av Sveriges arbetstagare har tillgång till företagshälsovård.
              25 procent av alla sysselsatta kvinnor och 30 procent av alla
              sysselsatta män har under det senaste året fått del av någon insats
              från företagshälsovården. Företagshälsovården har en viktig roll,
              och regeringen har enligt budgetpropositionen för 2007 uttalat
              att man avser att återkomma med åtgärder för att stärka och utveckla
              företagshälsovården. Majoriteten i utskottet vill därför avvakta
              innan eventuella förändringar föreslås.
            </seg>
            <seg xml:id="i-d4e03ee9685b3094-0">
              I betänkandet tas en del motionsyrkanden avseende ensamarbete
              upp. Med ensamarbete avses vanligtvis arbete som arbetstagare
              utför i fysisk eller social isolering från andra människor. Ett
              motionsyrkande från oppositionen tar upp frågan om nattarbete
              och brottsförebyggande arbete. Det är onekligen så att nattarbete
              kan innebära risker för arbetstagaren. Det här är dock avvägt
              i den skyddslagstiftning som redan finns. Arbetsmiljöverkets föreskrifter
              och anvisningar om ensamarbete och den lagstiftning som finns
              vad gäller hot och våld i arbetslivet ska följas. Vi anser därför
              inte att det behövs några förändringar i dag på det området.
            </seg>
            <seg xml:id="i-71adfb7d976165e4-0">
              Herr talman! Betänkandet tar också upp flera olika frågor som
              rör mobbning och diskriminering i arbetslivet. Vi kan konstatera
              att i den arbetsrättsliga lagstiftningen finns tydligt uttalat
              vad som gäller för kränkande särbehandling; likaså gäller diskrimineringslagstiftningen
              som ska motverka diskriminering på grund av ålder, kön, religion,
              funktionshinder, etnicitet och sexuell läggning.
            </seg>
            <seg xml:id="i-4f909f0bdc8e92b7-0">
              De olika diskrimineringslagarna ska nu samordnas till en gemensam
              lagstiftning, och de olika ombudsmännen ska slås samman till en
              myndighet. Vi inväntar där en proposition som kommer under 2007.
            </seg>
            <seg xml:id="i-799a938613aa8ea8-0">
              Regeringen har också tillsatt en arbetsgrupp inom Regeringskansliet
              med uppgift att se över vilka åtgärder mot diskriminering på grund
              av sexuell läggning som kan behövas under mandatperioden.
            </seg>
            <seg xml:id="i-6bcd3cec4f16a8bc-0">
              När det gäller äldre i arbetslivet finns i dag utökade möjligheter
              att delta i arbetslivet högre upp i åldern än tidigare. För att
              många ska klara det krävs flexibilitet vad gäller arbetstider.
              Detta kan arbetsmarknadens parter reglera i kollektivavtal.
            </seg>
            <seg xml:id="i-cb84d70c5e17cc35-0">
              Alliansen har också tagit fram stöd till personer som är arbetslösa
              och över 55 år. En arbetsgivare som anställer en person som är
              55-plus och som har varit arbetslös i ett år till exempel slipper
              i två år betala arbetsgivaravgifter, vilket uppmuntrar äldre till
              att fortsätta sin anställning under en längre period.
            </seg>
            <seg xml:id="i-54b356b90782fd8a-0">
              Vi anser att den diskrimineringslagstiftning som finns på området
              och de förändringar som görs när det gäller olika åtgärder på
              det här området är tillräckliga. Därför avstyrker vi motionerna
              på det området.
            </seg>
            <seg xml:id="i-d76214e491d3584c-0">
              Herr talman! Avslutningsvis tar flera motioner i betänkandet
              upp arbetstidsfrågor. Arbetstidsfrågan har det kan man läsa i
              betänkandet utretts många gånger under den förra regeringen. I
              betänkandet konstaterar vi att det inte har lett till några lagstiftningsåtgärder.
            </seg>
            <seg xml:id="i-1a72ed5679f6cf0a-0">
              På stora delar av arbetsmarknaden regleras arbetstidsfrågorna
              i centrala kollektivavtal. Undantag och avvikelser får göras endast
              under förutsättning att det inte innebär att mindre förmånliga
              regler ska tillämpas för arbetstagarna än vad som följer av arbetstidsdirektivet.
              Vid sidan av själva arbetstidslagen om 40 timmars arbetsvecka
              finns den lagstadgade semestern på fem veckor och rätten till
              föräldraledighet. Ytterligare arbetstidsförkortning har därefter
              genomförts genom överenskommelser i kollektivavtal för betydande
              delar av arbetsmarknaden.
            </seg>
            <seg xml:id="i-d3cd093ad59ed70d-0">
              Det som i dag diskuteras är hur vi ska kunna öka flexibiliteten
              i arbetet och att arbetstagare ska kunna få större inflytande
              över sin arbetstid. Där det är möjligt ska det naturligtvis uppmuntras,
              liksom möjligheten att gå ned i arbetstid när man så önskar. Men
              det betyder inte att vi vill minska den totala arbetade tiden.
              Snarare behöver vi med tanke på den demografiska utvecklingen
              arbeta fler timmar framöver för att kunna klara framtidens krav
              och behov. Inom EU diskuteras i Lissabonprocessen hur andelen
              arbetade timmar ska kunna öka. Slutligen finns det enligt Arbetslivsinstitutet
              inget stöd i forskningen för att den medicinska hälsan förbättrats
              genom de arbetstidsförkortningsförsök som gjorts hittills. Vi
              anser att det rådande förhållandet mellan lag och kollektivavtal
              ska behållas på arbetstidsområdet. Vi noterar också att arbetstidsfrågan
              ingår som en del i den pågående avtalsrörelsen på arbetsmarknaden.
            </seg>
            <seg xml:id="i-2227da4c061412aa-0">
              Herr talman! Vi har ett stort antal motioner som har behandlats
              i betänkandet. Vi har till stora delar en bra lagstiftning på
              arbetsmiljöområdet och vi har antidiskrimineringslagstiftningen.
              Detta svarar redan mot det motionerna föreslår. Jag har här försökt
              att svara på hur vi i alliansen ser på dessa olika frågor.
            </seg>
          </u>
          <note xml:id="i-d90a494028380c11-0">
            Jag yrkar avslag på motionerna och bifall till utskottsmajoritetens
            förslag i betänkandet.
          </note>
          <note xml:id="i-4d218ba8950769a0-0">
            I detta anförande instämde Annika Qarlsson (c) och Tomas Tobé
            (m).
          </note>
          <note type="speaker" xml:id="i-9a8c0ce10f7c694c-0">
            Anf. 114 SYLVIA LINDGREN (s) replik:
          </note>
          <u who="sylvia_lindgren_71c9d0" xml:id="i-d18a3c94d3e6a0a6-1">
            <seg xml:id="i-636c3389ce0f2d7d-0">
              Herr talman! Désirée inledde med att kritisera mina glasögon.
              Jag har läst betänkandet. Det som jag åberopade var det som majoriteten
              har skrivit i texten och som jag hoppar högt av för att jag ser
              att det inte finns någon framförhållning och vidareutveckling.
              Man har ingen vilja när det gäller arbetsmiljön och det fortsatta
              arbetet för företagshälsan. Det gör mig djupt upprörd och oroad.
            </seg>
            <seg xml:id="i-b4f777c22b4950a3-0">
              Désirée började med att återge mycket text från betänkandet.
              Det behöver inte vara något fel i det sammanhanget. Men man har
              gått igenom historien och säger att man har kommit långt. Men
              vill man inget ytterligare? Nej, tydligen inte, eftersom man tar
              bort resurserna. Man tar bort resurserna för Arbetsmiljöverket
              eftersom man drastiskt drar ned dem i budgeten. Därmed försämrar
              man möjligheten för skyddsombuden att driva på lokalt och regionalt
              skyddsarbete, vilket får genomslag på en rad olika håll. Det gör
              naturligtvis att jag blir upprörd. När arbetsmiljöinspektörerna
              blir färre, vilket blir effekten när man drar ned resurserna,
              påverkar det förhållandena inte minst ute på de små arbetsplatserna.
              Det här går inte riktigt ihop. Det blir moment 22, Désirée.
            </seg>
            <seg xml:id="i-3644a978671090a4-0">
              Det är bra att det blir fler jobb. Det visar Ams i dag, och det
              gläder jag mig åt. Men att i ett läge med en högkonjunktur dra
              ned resurserna för arbetsmiljöarbete och förebyggande hälsovård
              hänger inte ihop. Jag kan inte se det annorlunda än att det är
              ett ointresse för dessa frågor. Désirée måste förklara för mig
              om jag inte gör rätt tolkning.
            </seg>
          </u>
          <note type="speaker" xml:id="i-dd81e308264ac6be-0">
            Anf. 115 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c81fe15e0ff48fd1-4">
            <seg xml:id="i-cefbad12efc85484-0">
              Herr talman! Det som är en förändring är att Arbetsmiljöverket
              får 50 miljoner mindre i budgeten för i år. Det beror på att det
              har varit en så enormt stor ökning av tilldelningen de senaste
              åren. Vi tycker att det har varit en lite för snabb utveckling.
              Som jag sade är det 638 miljoner kronor till tillsyn av arbetsmiljön.
              Frågan är var gränsen går enligt Sylvia Lindgren för hur mycket
              pengar vi behöver lägga för att kunna få en effektiv tillsyn.
              Jag tror att vi kan göra förändringar, och Arbetsmiljöverket har
              fått i uppdrag att återkomma med förslag.
            </seg>
            <seg xml:id="i-9db734a613d84c11-0">
              I övrigt är det inga större nedskärningar. Arbetslivsinstitutets
              arbete kommer att ligga på andra budgetposter när det gäller forskningsmedel,
              så det finns inga andra nedskärningar. Därför skulle det vara
              intressant att höra vad det är för stora nedskärningar som görs
              på arbetsmiljöområdet.
            </seg>
            <seg xml:id="i-7ce38fe218ce3bcc-0">
              Samtidigt är det lite konstigt att höra Sylvia Lindgren säga
              att majoriteten inte har några nya funderingar. Det har varit
              otroligt många utredningar under de senaste åren som i princip
              inte har lett till någonting. Vi tänker försöka följa upp de utredningar
              som finns. Det finns några som är pågående. Vi får se vilka förslag
              de kommer fram till. Anna Hedborg har också gjort flera olika
              utredningar som handlar om ohälsan. Låt oss nu invänta att flera
              av utredningarna blir klara och att vi kan forma en ny politik.
              Men jag ser inte i dag att det är något större fel på lagstiftningen.
              Vi har en bra lagstiftning på arbetsmiljöområdet. Det som kanske
              behövs är mer att parterna tillsammans diskuterar hur arbetet
              ska förbättras, för där finns det mer att göra. Den nya arbetsmarknaden
              med bemanningsföretag är en annan del som vi har fört in i det
              här arbetet.
            </seg>
          </u>
          <note type="speaker" xml:id="i-f7c6f2e2c6f3cc1f-0">
            Anf. 116 SYLVIA LINDGREN (s) replik:
          </note>
          <u who="sylvia_lindgren_71c9d0" xml:id="i-d18a3c94d3e6a0a6-2">
            <seg xml:id="i-adebde4e30551cce-0">
              Herr talman! Det låter som ett tal, men tyvärr ett fagert tal,
              när man pratar om parterna och hur viktiga de är. Det står också
              i vissa delar av betänkandet. Och jag tycker att arbetsmarknadens
              parter är viktiga.
            </seg>
            <seg xml:id="i-0624331ddeaa5910-0">
              Jag citerar ur betänkandet: Utskottet konstaterar att förutsättningarna
              att erbjuda friskvård är goda men menar att omfattningen bör avgöras
              av respektive arbetsgivare. Det står inte ett ord om samarbete
              mellan parterna. Det är klart att man då reagerar. Onaturligt
              vore det väl annars.
            </seg>
            <seg xml:id="i-30da05daae04f6f2-0">
              Nu säger man att det har getts så mycket pengar tidigare att
              nu behöver man inte göra någonting, att nu kan man skära ned.
              Man avvaktar med saker och lägger in dem i utredningar. Då hamnar
              vi där igen. Först drar man in en massa pengar som får effekter
              på verksamheterna. Sedan ska man se vad man vill göra av det.
            </seg>
            <seg xml:id="i-13c06d9076096588-0">
              Vi kan titta på hur intresset för dessa frågor är i betänkandet.
              Det finns 19 motioner och flera yrkanden från Socialdemokraterna,
              Moderaterna har en, Centerpartiet har ingen. Det går att läsa
              i förteckningen i betänkandet.
            </seg>
            <seg xml:id="i-1aa1850589953d72-0">
              Dessa frågor är hjärtefrågor för oss socialdemokrater. Det är
              för att frågorna om jobb och arbetsmiljö hänger samman. Därför
              är det så viktigt att driva dem i ett sammanhang.
            </seg>
            <seg xml:id="i-2cb1b1758b8131dd-0">
              Jag kan inte låta bli att kommentera plusjobben i förhållande
              till nystartsjobben. Det var en artikel i Aftonbladet i går om
              en kvinna, 60 år, som hade fått papper på att hon hade jobb fram
              till pensioneringen vid 65 år, men det drog man bort med ett penndrag,
              så avtal tycks inte gälla för den moderata regeringen.
            </seg>
          </u>
          <note type="speaker" xml:id="i-f76c1a444b0928af-0">
            Anf. 117 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c81fe15e0ff48fd1-5">
            <seg xml:id="i-fae4560f408e8d3d-0">
              Herr talman! Vi är en alliansregering och inte en moderatregering.
            </seg>
            <seg xml:id="i-067470c98b42dfda-0">
              Det var intressant att notera att Sylvia Lindgren i sitt svar
              inte kunde komma på några andra stora nedskärningar som vi gör
              på arbetsmiljöområdet.
            </seg>
            <seg xml:id="i-7846a9a56046d74e-0">
              När det gäller plusjobb eller nystartsjobb tycker vi helt enkelt
              att plusjobb är en åtgärd, inte ett riktigt jobb. Man får ingen
              LAS-tid och inget anställningsskydd om man har ett plusjobb. Vi
              vill att det ska vara riktiga jobb. Vi vill inte ha plusjobb i
              första hand. Med ett nystartsjobb kommer du in i ett riktigt jobb
              med LAS och alltihop du får en anställning. Ett plusjobb är en
              åtgärd. Ett nystartsjobb är en anställning.
            </seg>
            <seg xml:id="i-5786d5a2a4bca09c-0">
              Jag vet inte om Sylvia Lindgren riktigt har förstått vad friskvård
              innebär. Det är redan reglerat att friskvårdskostnader måste utgå
              från de ekonomiska resurser som arbetsgivaren har. Det handlar
              om alla insatser. Friskvård kan vara motionskort, fruktkorgar
              och så vidare. Det måste naturligtvis hänföras till hur mycket
              pengar det finns i företagen.
            </seg>
            <seg xml:id="i-d3556de55c99382e-0">
              Rehabiliteringsarbete och hur man tillsammans ska jobba för att
              anställda och arbetstagare ska kunna få en bra arbetsmiljö är
              en annan sak. Där ska vi jobba i samverkan. Men hur mycket man
              kan lägga på kostnaden för friskvård kan inte någon annan än arbetsgivaren,
              som har budgeten, svara för.
            </seg>
          </u>
          <note type="speaker" xml:id="i-7d0c5d578f6480a5-0">
            Anf. 118 TORBJÖRN BJÖRLUND (v) replik:
          </note>
          <u who="torbjorn_bjorlund_9bd25c" xml:id="i-45391ef6cf907a43-1">
            <seg xml:id="i-9c019a028407dc93-0">
              Herr talman! Désirée Pethrus Engström läser i sitt anförande
              upp många av de regler, föreskrifter och uppdrag som ligger på
              Arbetsmiljöverket och tycker att de ska skötas på något sätt.
            </seg>
            <seg xml:id="i-4d0bd92eb27e5e14-0">
              Du tittar på pengarna, på hur mycket man har tagit bort och hur
              mycket som fanns förut. Du säger att man hade för mycket pengar
              förut. Nu ska det räcka med detta minus 50 miljoner. Tror du att
              skyddsombuden i Norrbotten håller med om detta? De har inblick
              i arbetet och vet vad som gäller. Tror du att de tycker att Arbetsmiljöverket
              har haft för mycket pengar? Du kan fråga dem när du åker upp dit.
            </seg>
            <seg xml:id="i-bf12ee20ffef02a0-0">
              En annan fråga som är viktig gäller Arbetslivsinstitutet. Ni
              flyttar över en del uppgifter till Arbetsmiljöverket från Arbetslivsinstitutet,
              men flyttar inte med några pengar. Du säger att det finns pengar
              till detta i andra poster. Jag skulle vilja veta vilka poster
              det är. Jag har inte sett några.
            </seg>
            <seg xml:id="i-86ce1ffec4983280-0">
              Vi har diskuterat om universitet ska ta över och så vidare. Jag
              vill veta om det finns konkreta beslut eller om det blir det vanliga
              svaret: Det här återkommer vi till. Vi kommer att utreda. Vi kommer
              att se vad som händer.
            </seg>
            <seg xml:id="i-f29a7fccdaf95acf-0">
              Om vi ska ha en bra forskning som kan underlätta ett arbetsmiljöarbete
              där det finns pengar att göra saker för måste det finnas något
              slags lösning från er sida när det gäller var pengarna ska läggas
              och var de ska tas.
            </seg>
          </u>
          <note type="speaker" xml:id="i-73c46cccc94be81c-0">
            Anf. 119 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c81fe15e0ff48fd1-6">
            <seg xml:id="i-22037ce3f298fa12-0">
              Herr talman! Jag har inte fått svar på vad som är den perfekta
              summan för att ha en bra arbetsmiljötillsyn. Jag tror att man
              kan jobba smartare och mer effektivt på arbetsmiljöområdet.
            </seg>
            <seg xml:id="i-5d6acf36a0f60d44-0">
              En person som är anställd tycker självklart inte att det är bra
              att bli uppsagd. Alla människor gör säkert en bra insats. Det
              är inte det jag säger. Men jag tycker att 638 miljoner kronor
              för tillsyn i Arbetsmiljöverket är tillräckligt. 150 miljoner
              på tre år är ganska svårt att omsätta och göra effektivt arbete
              av.
            </seg>
            <seg xml:id="i-5b837d96375c0663-0">
              Låt oss titta på hur det ska se ut i framtiden och vilka förslag
              som Arbetsmiljöverket kommer med om hur man ska effektivisera
              sin verksamhet.
            </seg>
            <seg xml:id="i-e52bbab8e00e0aa5-0">
              Arbetslivsinstitutet bedriver ju forskning. Vi vet lika mycket
              du och jag. Jag vet inte exakt hur utformningen kommer att se
              ut när det gäller Arbetslivsinstitutet. Målsättningen är att den
              forskning som bedrivs på Arbetslivsinstitutet ska bedrivas, men
              på annat sätt. Den ska också utsättas för konkurrens. Vi ska inte
              skicka en viss summa pengar till Arbetslivsinstitutet och låta
              dem forska för den. De får söka sina forskningsanslag utifrån
              bra bedömd forskning på det sätt som annan forskning bedöms. Det
              är det tankeskifte som vi gör.
            </seg>
            <seg xml:id="i-40002a030907ca99-0">
              Hur det slutligen kommer att utformas kan jag inte svara på ännu.
              Det håller på att utredas på departementet. Jag vet att det pågår
              ett aktivt arbete med det.
            </seg>
          </u>
          <note type="speaker" xml:id="i-173ef1c2f4fccd99-0">
            Anf. 120 TORBJÖRN BJÖRLUND (v) replik:
          </note>
          <u who="torbjorn_bjorlund_9bd25c" xml:id="i-45391ef6cf907a43-2">
            <seg xml:id="i-c4c68b76a89c57d1-0">
              Herr talman! Det är bara att konstatera att det är löst i kanterna.
              Det är alltså för mycket pengar. Det har varit för mycket pengar
              i omlopp i Arbetsmiljöverkets verksamhet.
            </seg>
            <seg xml:id="i-9ae432c73ee9b723-0">
              Jag tycker fortfarande att man bör fråga dem som jobbar med det.
              Tror du att de skyddsombuden tycker att det är tillräckligt? De
              protesterar, de bjuder in, de påminner tre gånger om att ni måste
              komma och prata med dem för att det inte är bra. Ni återkommer
              inte. Ni har inte ens svarat på påminnelsen. Det är nonchalant.
              Dessutom kanske man inte inser att pengarna behövs.
            </seg>
            <seg xml:id="i-fd94ece1c03d4f97-0">
              Det finns i dag faror. Arbetsmiljön är inte så bra att man kan
              ta bort de här 50 miljonerna. De måste finnas. Det är vår inställning
              i Vänsterpartiet. Ni borde också ha den inställningen eftersom
              det inte går att kompensera på det här sättet. Om man drar ned
              och ger skyddsombuden sämre möjligheter får man naturligtvis också
              en sämre arbetsmiljö.
            </seg>
            <seg xml:id="i-faf03a8dd602b879-0">
              Jag har en annan fråga. Du var inte inne på frågan om ensamarbete
              och tog inte ställning till de ändrade förutsättningarna.
            </seg>
            <seg xml:id="i-85cb92009422d13c-0">
              Det finns i dag planer på att lägga in till exempel banktjänster
              och kontantuttagsautomater i framför allt Pressbyrån och 7-Eleven.
              Det skapar naturligtvis nya förutsättningar för dem som är ensamarbetare
              i de nattöppna servicebutikerna.
            </seg>
            <seg xml:id="i-f689f176768a8ec9-0">
              Vad tänker ni göra åt de nya förutsättningarna? Kan ni tänka
              er att åtminstone utreda möjligheten att lagstifta mot att specifika
              arbetsuppgifter får utföras av ensamma så att man måste ha sällskap?
              Det är viktigt att veta.
            </seg>
            <seg xml:id="i-2c2ad68eda1effd5-0">
              Jag har haft kontakt med Handelsanställdas förbund där man är
              orolig för detta. De är väldigt utsatta. Det gäller även andra
              yrkesgrupper, men just de här ändrade förutsättningarna måste
              man ta ställning till. Vad tänker ni göra åt det?
            </seg>
          </u>
          <note type="speaker" xml:id="i-497cd3595afc3370-0">
            Anf. 121 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c81fe15e0ff48fd1-7">
            <seg xml:id="i-dbc64bbc386960d2-0">
              Herr talman! Jag kan inte säga mer om detta än vad du, Torbjörn
              Björlund, kan när det gäller vad som är den perfekta nivån för
              de bidrag Arbetsmiljöverket ska få.
            </seg>
            <seg xml:id="i-a2c6dca8d14b493f-0">
              De 638 miljoner som vi har nu är vad ni hade i den gamla regeringen
              för några år sedan. Var det en dålig nivå då? Hur mycket ska vi
              lägga för att det ska bli perfekt? Jag vet inte. Jag tycker att
              man borde kunna göra ett bra jobb med 638 miljoner.
            </seg>
            <seg xml:id="i-0223f69bcb650a21-0">
              Det finns regler och föreskrifter när det gäller ensamarbete.
              Arbetsgivaren måste ta hänsyn till de förutsättningar som den
              enskilde har när det gäller att förebygga ohälsa, olyckor och
              sjukdom. Det finns så otroligt mycket lagstiftning som reglerar
              vad arbetsgivare måste göra för att skydda sina arbetstagare.
              Jag kan inte i dag se att det finns behov av att lagstifta ytterligare
              på det området.
            </seg>
          </u>
          <note type="speaker" xml:id="i-000e68201849836f-0">
            Anf. 122 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-10">
            <seg xml:id="i-acf154c4302c1027-0">
              Herr talman! Man blir lite chockad när företrädare för regeringen
              säger att vi har en bra arbetsmiljölagstiftning i dag. Är det
              beskedet till alla dem som blir mobbade på arbetsplatsen och till
              dem som slits ut i arbetslivet av ohälsa och stress?
            </seg>
            <seg xml:id="i-3fc08bcea02cdcf9-0">
              Har vi en bra lagstiftning i dag? Nej, det har vi inte. Vi måste
              ständigt förbättra lagstiftningen för att minska de problem som
              jag just nämnde. Det är syftet med detta.
            </seg>
            <seg xml:id="i-132a2fbb3730ee94-0">
              Alliansföreträdare ondgör sig över de utredningar som den förra
              regeringen tillsatte med stöd av Miljöpartiet och Vänsterpartiet.
              Det kanske var många utredningar, men det finns också ett behov
              av att ta reda på saker innan man inför en ny lagstiftning. Vi
              inser att arbetslivet är i förändring. Det kan också betyda att
              lagstiftningen måste ändras därefter.
            </seg>
            <seg xml:id="i-6805a2adb83c64e1-0">
              Inser inte Désirée Pethrus Engström detta?
            </seg>
            <seg xml:id="i-dd7767dfed360f6e-0">
              Ännu mer intressant är det när man avfärdar detta med att det
              ska göras en ny översyn och att det bereds. Det är ju ungefär
              detsamma som en utredning. Det är ju samma sak, ni ska bara börja
              om igen.
            </seg>
            <seg xml:id="i-00eafac011c33d86-0">
              Frågan är: Inser inte allianspartierna att arbetsmiljölagstiftningen
              ständigt måste förbättras beroende på att människor i arbetslivet
              drabbas av dålig skyddslagstiftning?
            </seg>
          </u>
          <note type="speaker" xml:id="i-fcfd8d39ce54ffd7-0">
            Anf. 123 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c81fe15e0ff48fd1-8">
            <seg xml:id="i-26f0c37ec084c0d1-0">
              Herr talman! Jag kom i oktober från ett annat jobb där jag ständigt
              jobbade med arbetsmiljölagen och att i arbetsmiljöarbetet försöka
              tolka det som står där. Jag har jobbat med personalarbete.
            </seg>
            <seg xml:id="i-0e86c72c859e16cc-0">
              Jag kan se att det finns otroligt mycket bra lagstiftning som
              talar om exakt hur vi ska jobba med kränkande särbehandling, hur
              vi ska jobba systematiskt med arbetsmiljöarbetet, hur vi ska jobba
              med jämställdhetsarbetet och mångfaldsarbetet och hur vi ska väva
              in allt detta. Det finns även sanktionsmöjligheter.
            </seg>
            <seg xml:id="i-d6d2e94a7afa7050-0">
              Det finns jättemycket bra lagstiftning. Det handlar om tillämpning.
              Parterna måste driva på för att komma vidare i tillämpningen av
              lagstiftningen.
            </seg>
            <seg xml:id="i-3d2435253415510d-0">
              Jag tror faktiskt inte att är så mycket mer att göra när det
              gäller lagstiftningen. Däremot kommer det, som du säger, nya områden
              och nya arbetsmetoder. Självklart måste vi då se över den.
            </seg>
            <seg xml:id="i-c95966fd6e96a200-0">
              Nu finns det utredningar och det sade jag som gäller företagshälsovården,
              och det finns en arbetsmiljöutredning som sitter sedan 2004 och
              som den förra regeringen tillsatte. Den har vi så att säga tagit
              över, och nu ska vi se vad vi kan göra av den.
            </seg>
            <seg xml:id="i-96ff2ba1c409cf55-0">
              Visst, vi kommer att göra förändringar, men till stora delar
              är grundarbetet grundbulten i arbetsmiljölagstiftningen bra för
              att man ska kunna göra bra insatser och jobba på ett systematiskt
              sätt ute på arbetsplatserna för att förebygga ohälsa.
            </seg>
            <seg xml:id="i-e7de46aef9279b01-0">
              Som sagt var: Det finns sanktionsmöjligheter, och det finns alla
              möjligheter att göra ett bra arbetsmiljöarbete ute på arbetsplatserna.
              Men nu är det viktigt att vi tillämpar den lagstiftning som finns.
            </seg>
          </u>
          <note type="speaker" xml:id="i-c138326693ef6f78-0">
            Anf. 124 ULF HOLM (mp) replik:
          </note>
          <u who="ulf_holm_0cd69a" xml:id="i-8073415c8c40e487-11">
            <seg xml:id="i-e0a28a2ded202891-0">
              Herr talman! Jaha. Désirée Pethrus Engström konstaterar att arbetsmiljölagstiftningen
              är bra och att det nu gäller tillämpningen och översynen. Är det
              då rätt strategi att dra ned anslagen för den myndighet som ansvarar
              för detta, nämligen Arbetsmiljöverket? Man drar ned anslagen med
              25 procent. Är det den logiska slutsatsen av det som alliansen
              för fram?
            </seg>
            <seg xml:id="i-dfcbff9a6e92a016-0">
              Vi i Miljöpartiet menar att arbetslivet är i förändring. Arbetsmiljölagstiftningen
              måste hela tiden ses över och förbättras beroende på olika faktorer.
              Där måste vi också ha skyddsombud. Vi måste ha ett arbetsmiljöverk
              som har resurser och möjlighet att kunna ingripa och hjälpa till
              på arbetsplatser när det inte fungerar.
            </seg>
            <seg xml:id="i-d7af1b2d824a6d45-0">
              Det räcker inte med att ställa den retoriska frågan: Vilken nivå
              anser ni vara den riktiga? Ja, det är ju plus 50 miljoner per
              år. Det fanns ju en anledning till att vi under förra mandatperioden
              höjde anslagen. Till exempel var ohälsoproblematiken mycket stor
              under många år. Då måste vi få resurser för att komma till rätta
              med detta.
            </seg>
            <seg xml:id="i-3ae7e291e77426f1-0">
              Där spelar också Arbetslivsinstitutet en stor roll. Vi måste
              veta vad orsakerna är. Vi måste ha forskning om det. Men ni drar
              ned på dessa verksamheter nu, och det är djupt beklagansvärt.
            </seg>
          </u>
          <note type="speaker" xml:id="i-fe180e91f3df5034-0">
            Anf. 125 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" next="cont" xml:id="i-324532d59bfd8109-0">
            <seg xml:id="i-aa1a9a657c126560-0">
              Herr talman! Det låter väldigt mycket när Ulf Holm drar i gång
              diskussionen. Jag vet inte var han får siffran 25 procent ifrån.
              Det är 50 miljoner som har dragits bort, och det är 638 miljoner
              kvar. Det är ändå ingen oansenlig summa som avsätts för tillsynen.
              I övrigt finns det inga stora neddragningar på arbetsmiljöarbetet.
            </seg>
            <seg xml:id="i-b78ec55f97f0c86b-0">
              Jag tycker att Ulf Holm tar till överord när det gäller förändringarna
              i politiken på arbetsmiljöområdet. Vi tycker att det finns saker
              som vi behöver förtydliga. Det vi kan förbättra ska vi självklart
              förbättra, men i det stora hela finns det bra grejer som görs.
            </seg>
            <seg xml:id="i-93b9ceac2109204b-0">
              Jag tror säkert också att arbetsmarknadsministern har talat om
              att han ska återkomma med ytterligare förslag på arbetsmiljöområdet,
              så jag väntar mig att det kommer fler förslag under mandatperioden
              som vi förhoppningsvis kan bli överens om.
            </seg>
          </u>
          <note xml:id="i-fa485c012f577e54-5">
            Överläggningen var härmed avslutad.
          </note>
          <note xml:id="i-f97fdd2c0a418666-0">
            Ajournering
          </note>
          <note xml:id="i-a9f4e56002b56294-0">
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="marie_engstrom_e6a38f" prev="cont" xml:id="i-f1b33206c25c564a-0">
            <seg xml:id="i-f960655fde48c336-0">
              Återupptagna förhandlingar
            </seg>
            <seg xml:id="i-b8a1b5f719982df7-0">
              Holger Gustafsson
            </seg>
            <seg xml:id="i-1b306c3ba1713c00-0">
              Luciano Astudillo
            </seg>
            <seg xml:id="i-1b306c3ba1713c00-1">
              Luciano Astudillo
            </seg>
            <seg xml:id="i-1b306c3ba1713c00-2">
              Luciano Astudillo
            </seg>
            <seg xml:id="i-1b306c3ba1713c00-3">
              Luciano Astudillo
            </seg>
            <seg xml:id="i-d24b517516bd85de-0">
              Nikos Papadopoulos
            </seg>
          </u>
          <note xml:id="i-c9ee92969c822e78-0">
            Förhandlingarna återupptogs kl. 16.00.
          </note>
          <note xml:id="i-7460f6653c47ba40-0">
            12 § Beslut om ärenden som slutdebatterats den 15 februari
          </note>
          <note xml:id="i-314233cf6c7fbdeb-0">
            Punkt 5
          </note>
          <note xml:id="i-dc03ca43ec646c2e-0">
            Punkt 9
          </note>
          <note xml:id="i-93b171a6d55c5945-0">
            Punkt 15
          </note>
          <note xml:id="i-5d526e01daea97cd-0">
            Övriga punkter
          </note>
          <note xml:id="i-2e970a329d1a603d-0">
            Punkt 1
          </note>
          <note xml:id="i-290fbf8081cc4141-0">
            Punkterna 211
          </note>
          <note xml:id="i-66ad8d4811f32ed2-0">
            13 § Beslut om ärenden som slutdebatterats vid dagens sammanträde
          </note>
          <note xml:id="i-2e970a329d1a603d-1">
            Punkt 1
          </note>
          <note xml:id="i-9124df2d31d0254f-0">
            Punkt 2
          </note>
          <note xml:id="i-f4e725139283da1e-0">
            Punkt 3
          </note>
          <note xml:id="i-2e970a329d1a603d-2">
            Punkt 1
          </note>
          <note xml:id="i-9124df2d31d0254f-1">
            Punkt 2
          </note>
          <note xml:id="i-2e970a329d1a603d-3">
            Punkt 1
          </note>
          <note xml:id="i-9124df2d31d0254f-2">
            Punkt 2
          </note>
          <note xml:id="i-2e970a329d1a603d-4">
            Punkt 1
          </note>
          <note xml:id="i-1becb249935db6cd-0">
            Punkt 8
          </note>
          <note xml:id="i-dc03ca43ec646c2e-1">
            Punkt 9
          </note>
          <note xml:id="i-5d526e01daea97cd-1">
            Övriga punkter
          </note>
          <note xml:id="i-cd1f6a2308f506e3-0">
            Punkt 6
          </note>
          <note xml:id="i-1becb249935db6cd-1">
            Punkt 8
          </note>
          <note xml:id="i-f2ddd23c1798daea-0">
            Punkt 10
          </note>
          <note xml:id="i-dcbea69d55f30379-0">
            Punkt 12
          </note>
          <note xml:id="i-29000be44e242159-0">
            Punkt 18
          </note>
          <note xml:id="i-d007dbe5cdb09198-0">
            Punkt 19
          </note>
          <note xml:id="i-5d526e01daea97cd-2">
            Övriga punkter
          </note>
          <note xml:id="i-fc6cc523da5eb795-0">
            14 § Anmälan om interpellationer
          </note>
          <note xml:id="i-883f86e630e64dfe-0">
            Anmäldes att följande interpellationer framställts
          </note>
          <note xml:id="i-d0251be6d58decb9-0">
            den 21 februari
          </note>
          <note xml:id="i-41f3cfa333866595-0">
            Kalle Larsson
          </note>
          <note xml:id="i-6d762e207179de31-0">
            Agneta Gille
          </note>
          <note xml:id="i-41f3cfa333866595-1">
            Kalle Larsson
          </note>
          <note xml:id="i-5fdec9a216424561-0">
            Interpellationerna redovisas i bilaga som fogats till riksdagens
            snabbprotokoll tisdagen den 27 februari.
          </note>
          <note xml:id="i-31b75f5490fd52b3-0">
            15 § Anmälan om frågor för skriftliga svar
          </note>
          <note xml:id="i-7f57a5a16bb6239e-0">
            Anmäldes att följande frågor för skriftliga svar framställts
          </note>
          <note xml:id="i-d0251be6d58decb9-1">
            den 21 februari
          </note>
          <note xml:id="i-38b717bc3b2faf17-0">
            Birgitta Ohlsson
          </note>
          <note xml:id="i-4a22f8449f0221a1-0">
            Agneta Berliner
          </note>
          <note xml:id="i-984d8793cdf2be14-0">
            Mikael Damberg
          </note>
          <note xml:id="i-2961a3ae38263098-0">
            Désirée Liljevall
          </note>
          <note xml:id="i-55024add2353e0c1-0">
            Thomas Strand
          </note>
          <note xml:id="i-2bb71aaa7434afd3-0">
            Carina Hägg
          </note>
          <note xml:id="i-2ffe8739e7841710-0">
            Ulrica Messing
          </note>
          <note xml:id="i-2ffe8739e7841710-1">
            Ulrica Messing
          </note>
          <note xml:id="i-60def49a1bc34204-0">
            Karin Svensson Smith
          </note>
          <note xml:id="i-39fe0d4daefefed6-0">
            Gunvor G Ericson
          </note>
          <note xml:id="i-45687f4434f296a5-0">
            Lars Mejern Larsson
          </note>
          <note xml:id="i-29f454ff5b4e29ea-0">
            Ann-Kristine Johansson
          </note>
          <note xml:id="i-5d43d30aecdae129-0">
            Fredrik Lundh
          </note>
          <note xml:id="i-c71f48b82b6db40a-0">
            Johan Pehrson
          </note>
          <note xml:id="i-3c2a4af4f5f59bfc-0">
            Christer Nylander
          </note>
          <note xml:id="i-38b717bc3b2faf17-1">
            Birgitta Ohlsson
          </note>
          <note xml:id="i-38b717bc3b2faf17-2">
            Birgitta Ohlsson
          </note>
          <note xml:id="i-38b717bc3b2faf17-3">
            Birgitta Ohlsson
          </note>
          <note xml:id="i-4bfa7ab335f624d1-0">
            Lars Hjälmered
          </note>
          <note xml:id="i-63b15cf4fd675657-0">
            Anne Marie Brodén
          </note>
          <note xml:id="i-41f3cfa333866595-2">
            Kalle Larsson
          </note>
          <note xml:id="i-9a6b717cdb828e5e-0">
            Josefin Brink
          </note>
          <note xml:id="i-1e719ad737dfee57-0">
            Lena Olsson
          </note>
          <note xml:id="i-bc46a1a57906a59a-0">
            Hans Linde
          </note>
          <note xml:id="i-41f3cfa333866595-3">
            Kalle Larsson
          </note>
          <note xml:id="i-f954695c788c1f3e-0">
            Raimo Pärssinen
          </note>
          <note xml:id="i-98e8dbec33113a43-0">
            Frågorna redovisas i bilaga som fogats till riksdagens snabbprotokoll
            tisdagen den 27 februari.
          </note>
          <note xml:id="i-cb01daa84ebe3e4e-0">
            16 § Anmälan om skriftliga svar på frågor
          </note>
          <note xml:id="i-bfca9b6f40baa318-0">
            Anmäldes att skriftliga svar på följande frågor inkommit
          </note>
          <note xml:id="i-68e180e5b3198f58-0">
            den 20 februari
          </note>
          <note xml:id="i-68bcd9e8c4cf8603-0">
            Laila Bjurling
          </note>
          <note xml:id="i-d0251be6d58decb9-2">
            den 21 februari
          </note>
          <note xml:id="i-ebf1289f41bd87a6-0">
            Annika Qarlsson
          </note>
          <note xml:id="i-c6e43104b34a40ee-0">
            Lars-Ivar Ericson
          </note>
          <note xml:id="i-5a4d7d35b4b8ebde-0">
            Irene Oskarsson
          </note>
          <note xml:id="i-29f454ff5b4e29ea-1">
            Ann-Kristine Johansson
          </note>
          <note xml:id="i-68bcd9e8c4cf8603-1">
            Laila Bjurling
          </note>
          <note xml:id="i-2a1a16ed4dc13864-0">
            Yilmaz Kerimo
          </note>
          <note xml:id="i-c4f86dfee1ec690d-0">
            Ulf Holm
          </note>
          <note xml:id="i-6d9e6224a3d9c2d7-0">
            Hans Rothenberg
          </note>
          <note xml:id="i-41f3cfa333866595-4">
            Kalle Larsson
          </note>
          <note xml:id="i-ccb1a8771f4e122e-0">
            Cecilia Widegren
          </note>
          <note xml:id="i-6da8d9d455e2ed88-0">
            Fredrik Olovsson
          </note>
          <note xml:id="i-b07d633d38da995c-0">
            Mats Gerdau
          </note>
          <note xml:id="i-b07d633d38da995c-1">
            Mats Gerdau
          </note>
          <note xml:id="i-55024add2353e0c1-1">
            Thomas Strand
          </note>
          <note xml:id="i-2bb71aaa7434afd3-1">
            Carina Hägg
          </note>
          <note xml:id="i-00cff7749c362423-0">
            Lars Wegendal
          </note>
          <note xml:id="i-6b5e8635787e58ce-0">
            Britta Rådström
          </note>
          <note xml:id="i-ccb1a8771f4e122e-1">
            Cecilia Widegren
          </note>
          <note xml:id="i-50af6d14f07f278b-0">
            Lars Johansson
          </note>
          <note xml:id="i-6c7b85e35ce67863-0">
            Birgitta Eriksson
          </note>
          <note xml:id="i-8a52c6c973689607-0">
            LiseLotte Olsson
          </note>
          <note xml:id="i-6e4b9b4febe1e56c-0">
            Michael Hagberg
          </note>
          <note xml:id="i-52c1aa7a1d564501-0">
            Per Åsling
          </note>
          <note xml:id="i-50af6d14f07f278b-1">
            Lars Johansson
          </note>
          <note xml:id="i-0c7483cb75f5308c-0">
            Anne Ludvigsson
          </note>
          <note xml:id="i-235cdc527f490169-0">
            Ameer Sachet
          </note>
          <note xml:id="i-8a52c6c973689607-1">
            LiseLotte Olsson
          </note>
          <note xml:id="i-4fc87eea3e24b343-0">
            Jan-Evert Rådhström
          </note>
          <note xml:id="i-c6e43104b34a40ee-1">
            Lars-Ivar Ericson
          </note>
          <note xml:id="i-ccb1a8771f4e122e-2">
            Cecilia Widegren
          </note>
          <note xml:id="i-560a68b396a0177d-0">
            Cecilia Wikström
          </note>
          <note xml:id="i-394c7d8cb4e78766-0">
            Tobias Krantz
          </note>
          <note xml:id="i-760abab87dbb2ee8-0">
            Gunilla Tjernberg
          </note>
          <note xml:id="i-6b5e8635787e58ce-1">
            Britta Rådström
          </note>
          <note xml:id="i-235cdc527f490169-1">
            Ameer Sachet
          </note>
          <note xml:id="i-a215cf25ae80aa1f-0">
            Svaren redovisas i bilaga som fogats till riksdagens snabbprotokoll
            tisdagen den 27 februari.
          </note>
          <note xml:id="i-ff51ed6244790040-0">
            17 § Kammaren åtskildes kl. 16.25.
          </note>
          <note xml:id="i-cda7265d6f63e976-0">
            Förhandlingarna leddes
          </note>
          <note xml:id="i-112383bb3db97efb-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
